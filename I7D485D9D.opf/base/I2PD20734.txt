༄༅། །གཅོད་ཀྱི་ལས་ཚོགས་ལས་རིན་པོ་ཆེའི་ཕྲེང་བ་འདོན་བསྒྲིགས་བལྟས་ཆོག་ཏུ་བཀོད་པ། 

༄༅། །རྗེ་རང་བྱུང་རྡོ་རྗེས་མཛད་པའི་གཅོད་ཀྱི་ཚོགས་ལས་རིན་པོ་ཆེའི་ཕྲེང་བ་འདོན་བསྒྲིགས་བལྟས་ཆོག་ཏུ་བཀོད་པའི་དཀར་ཆག་བཞུགས་སོ།།

༄༅། །དཀར་ཆགས་ལ་ཤོག་གྲངས་༢། བརྒྱུད་འདེབས་ལ་ཤོག་གྲངས་༡། ཚོགས་ལས་རིན་པོ་ཆེའི་ཕྲེང་
བ་ལ་ཤོག་གྲངས་༨༤ ། ཚོགས་བསྡུས་ལ་ཤོག་༡། གཅོད་དབང་མདོར་བསྡུས་རིན་པོ་ཆེའི་ཕྲེང་བ་ལ་ཤོག་༡༥།
མཐའ་གཏད་མེ་ཡི་གཟེར་བུ་ལ་ཤོག་༨། གཅོད་ཁྲིད་གནད་ཐོག་གཅིག་མའི་སྒྲུབ་ཐབས་ལ་ཤོག་༧། གདོན་
ཚོགས་དགུ་མ་དང་ས་བདག་དྲུག་སྦྱོར་ལ་ཤོག༡༧། ཚོགས་ཀྱི་ལྷན་ཐབས ༦། བསྟབ་པ་ཆ་དྲུག ༡༠། ཆང་བུ་

༄༅། །བརྒྱ་རྩ་ལ་ཤོག་། མཐའ་གཏད་འབྱུང་བཞིའི་གཟེར་བུ་ལ་ཤོག་༩། །གཅོད་ཀྱི་གདེང་
བཤད་ལ་ཤོག་༧། གཉན་ཆེན་མཐའ་གཏད་དང་མཐའ་གཏད་ཆུ་ཡི་གཟེར་བུ་ལ་ཤོག་༡༠། ཆར་འབོད་སྙན་
བརྒྱུད་ལ་ཤོག་༢༡། སེར་བ་བསྲུང་བའི་གདམས་པ་ཟབ་མོ་ལ་ཤོག་༦། གཅོད་ལུགས་གྲོད་གཅོད་ལ་ཤོག་༤།།
དུར་གཅོད་ངག་འདོན་ལ་ཤོག་༢༤ ། བྱ་འབོད་བསྙན་རྒྱུད་ཟབ་མོ་ལ་ཤོག་༤། གཤེད་འདུལ་གདུག་པ་ཚར་

གཅོད་ལ་ཤོག་༣༦། ཕུན་སུམ་ཚོགས་པའི་མེ་མཆོད་ལ་ཤོག་༢༥།

༄༅། ། ༈ ཕཊ། །ཕ་བརྒྱུད་ཐབས་ཀྱི་བརྒྱུད་པ་ལ་གསོལ་བ་འདེབས། །མ་བརྒྱུད་ཤེས་རབ་ཀྱི་བརྒྱུད་པ་ལ་གསོལ་བ་འདེབས། །བསྐལ་
ལྡན་ཉམས་ཀྱི་བརྒྱུད་ལ་གསོལ་བ་འདེབས། །གྲུབ་ཐོབ་གཅོད་ཀྱི་བརྒྱུད་པ་ལ་གསོལ་བ་འདེབས། །སྟོབས་ལྡན་ཆོས་སྐྱོང་གི་བརྒྱུད་པ་ལ་གསོལ་བ་འདེབས། །
འཁྲུལ་སྣང་འཇིག་རྟེན་གྱི་བྱ་བ་ལ། ཞེན་པ་ལོག་པར་བྱིན་གྱིས་རློབས། །འབྱུང་བཞི་བསྡུས་པའི་སྒྱུ་ལུས་ལ། །གཅེས་འཛིན་བྲལ་བར་བྱིན་གྱིས་རློབས། །འགལ་
རྐྱེན་ནད་གདོན་བར་ཆད་ལ། །རོ་སྙོམས་ནུས་པར་བྱིན་གྱིས་རློབས། །སྣང་སྲིད་སེམས་ཀྱི་ཆོ་འཕྲུལ་ལ། །རང་ངོ་ཤེས་པར༴ རང་རིག་སྐུ་གསུམ་ལྷུན་གྲུབ་ལ། །
རང་དབང་ཐོབ་པར༴ སྤྱིར་བདག་དང་འགྲོ་དྲུག་སེམས་ཅན་རྣམས། །རྒྱུ་གཉིས་འཛིན་དྲི་མ་ཀུན་སྤངས་ནས། །བླ་མེད་བྱང་ཆུབ་ཐོབ་པར་ཤོག །ཕཊཿ ཕཊཿ
ཕཊཿ ཞེས་པའང་རྗེ་རང་བྱུང་རྡོ་རྗེས་སོ།།

༄༅། །རྗེ་རང་བྱུང་རྡོ་རྗེས་མཛད་པའི་གཅོད་ཀྱི་ཚོགས་ལས་རིན་པོ་ཆེའི་ཕྲེང་བ་འདོན་བསྒྲིགས་བལྟས་ཆོག་ཏུ་བཀོད་པ་
གཅོད་ཀྱི་ལུགས་སོར་བཞག་བཞུགས་སོ།། །།

༄༅། །ན་མོ་པྲ་ཛྙཱ་པ་ར་མི་ཏ་ཡེ། ཡུམ་ཆེན་མཁའ་འགྲོའི་ཚོགས་ལ་ཕྱག་འཚལ་ལོ། །གཅོད་ཚོགས་ཕྱག་ལེན་གབ་སྦས་
སྤངས་ཏེ་བཀོད། ཆོས་བདག་ཊཱཀྐིས་བཀའ་གནང་བྱིན་གྱིས་རློབས། །དེ་ལ་བཅའ་ཚོགས་རྒྱས་པ་ནི་ཕུད་གཏོར་ཆ་ཚང་བཅའ། འབྲིང་བླ་མ་ཡི་དམ་མཁའ་འགྲོ་གསུམ་
ཆོས་སྐྱོངས་སྤྱི་འདུས་གཅིག །ནོར་ལྷ་སྤྱི་འདུས་དཀར་གཏོར་གཅིག་དང་ལྔའོ། །བསྡུ་ན་བླ་མའི་གཏོར་མ་གཅིག་གིས་ཀྱང་ཆོག །རྒྱས་པ་ནི་བསྐང་འབྲས་གཙུགས་པའི་
བསྐང་གཏོར་བྱ། འབྲིང་གཏོར་མ་ཟུར་གསུམ་རྒྱན་ལེགས་པ་གཅིག །བསྡུ་ན་ཕུད་གཏོར་གྱིས་བསྐང་གཏོར་གྱི་གོ་ཆོད་བྱ། ཚོགས་ཟླུམ་པོའམ་མི་རོ་བམ་གཟུགས་

༄༅། །གཅིག་བཅའ། གཏོར་འབུལ་དམར་གཏོར་གཅིག །གཞི་བདག་དཀར་གཏོར་གཅིག །ལྷ་བཤོས་ཐེབ་ཀྱུ་མང་བར་བཅའོ། །ཡོད་ན་གཅོད་ཀྱི་ཐང་
སྐུ་ཡང་བཤམས། མཆོད་པ་རྣམ་ལྔ་ནང་མཆོད་ཀཱ་པ་ལ་བཤམས། ཌཱ་མ་རུ་དང་དྲིལ་བུ་རྐང་དུང་མདུན་དུ་བཞག །རིམ་གྲོ་མ་གྲོལ་བར་མལ་སྟན་གྲ་མ་མི་འགུལ་བས་
ལེགས་པར་བཏིང་ལ་འདུག་གོ །སྟན་མི་ལྤགས་ཀྱི་གཡང་གཞིས་ས་གཞིར་ཁྱབ་པ་དང༌། ཞག་ཏུ་འདུག་ན་ཞག་རེ་ལ་ཡང་བསྐལ་པ་རེ་རེ་ཡིན་བསམ་པའི་མོས་པ་
བྱའོ༑ །དེ་ནས་བདུད་རྩི་བྱིན་རླབས་དང་མཆོད་པ་བྱིན་རླབས་གཉིས་ཀ་རྒྱལ་བ་རྒྱ་མཚོ་ལྟར་བྱས་ཀྱང་རུང་མོད། ཕག་མོ་ནས་ཁ་བསོ་སྲོལ་ཡོད་པས། ཨོཾ་ཀརྨ་

ཌཱཀྐི་ནི་ཧཱུྃ་ཕཊ། ཨོཾ་སྭ་བྷཱ་ཝ་ཤུདྡྷཿསརྦ་དྷརྨཿསྭ་བྷ་ཝ་ཤུདྡྷོ྅ཧཾ། སྟོང་པ་ཉིད་དུ་གྱུར། སྟོང་པའི་ངང་ལས་ཡཾཿལས་རླུང་གི་དཀྱིལ་འཁོར་སྔོན་པོ་གཞུའི་དབྱིབས་ཅན་
ཆང་ཟུང་ལ་ཡཾཿདང་མཆོག་མ་གཉིས་ལ་གཡོ་བའི་བ་དན་གྱིས་མཚན་པ། དེའི་སྟེང་དུ་རཾཿལས་མེའི་དཀྱིལ་འཁོར་གྲུ་གསུམ་དམར་པོ་འབར་བ་རཾཿགྱིས་མཚན་པ།
དེའི་སྟེང་དུ་ཀཾགསུམ་ལས་ཐོད་པ་བམ་རིལ་གྱི་སྒྱེད་པུ་ལྟག་པ་ནང་དུ་བསྟན་པ་གསུམ་གྱི་སྟེང་དུ། ཡི་གེ་ཨཱཿཡོངས་སུ་གྱུར་པ་ལས། ཀ་པཱ་ལ་ཕྱི་དཀར་ལ་ནང་
དམར་བ། དུམ་བུ་གཅིག་པ་དཔྲལ་བ་རང་ལ་བསྟན་པ། རྒྱ་ཁྱོན་ཆོས་ཀྱི་དབྱིངས་དང་མཉམ་པ། དེའི་དབུས་སུ་མུལས་དྲི་ཆུ་བཻ་ཌཱུརྱ་ལྟ་བུ། ཤར་དུ་བིལས་དྲི་
ཆེན་ཤེལ་ལྟ་བུ། ལྷོར་རཿལས་རཀྟ་གསེར་བཙོ་མ་ལྟ་བུ། ནུབ་ཏུ་ཤུལས་བྱང་སེམས་དཀར་པོ། བྱང་དུ་མཿལས་ཀླད་པ། སླར་ཡང་དབུས་སུ་ནལས་མིའི་ཤ་
ཤར་ལྷོར་གོཿལས་བ་ལང་གི་ཤ ལྷོ་ནུབ་ཏུ་ཀུཿལས་ཁྱིའི་ཤ ནུབ་བྱང་དུ་དཿལས་གླང་པོ་ཆེའི་ཤ བྱང་ཤར་དུ་ཧཿལས་རྟའི་ཤ དེ་རྣམས་སླར་ཡང་ཡི་གེ་དེ་དག་

༄༅། །གིས་མཚན་པའོ། །རང་གི་སྣ་བུག་གཡོན་པ་ནས་རླུང་ཧཱུཾ་གི་དབྱིབས་ཅན་འཕྲོས། རླུང་གི་དཀྱིལ་འཁོར་ལ་ཕོག །བ་དན་བསྐྱོད་རླུང་གཡོས།
མེ་སྤར་ཐོད་པ་དྲོས་རྫས་རྣམས་ཁོལ། ཉེས་པའི་སྐྱོན་རྣམས་ཕྱིར་ལུད། དེའི་སྟེང་དུ་ཨོཾ་ཨཱཿཧཱུྃ་ལས་འོད་ཟེར་འཕྲོས། དེ་བཞིན་གཤེགས་པ་ཐམས་ཅད་ཀྱི་ཐུགས་ཀ་
ནས་ཡེ་ཤེས་ཀྱི་བདུད་རྩི་བཀུག །དམ་ཚིག་གི་བདུད་རྩི་དང་གཉིས་སུ་མེད་པར་འདྲེས། ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿཧཱུྃ། ལན་གསུམ། སྲིན་
ལག་གམ། རྡོ་རྗེའི་རྗེས་ནང་མཆོད་བསྒྲེང་ལ་ཟེར་མས་མཆོད་པ་ལ་གཏོར། ཨོཾ་ཀརྨ་ཌཱཀྐི་ནི་ཧཱུཾ་ཕཊཿ ཨོཾ་སྭ་བྷཱ་ཝ་སོགས། སྟོང་པའི་ངང་ལས་ཨཱཿལས་ཐོད་པའི་སྣོད་ཡངས་ཤིང་རྒྱ་ཆེ་བ་
རྣམས་ཀྱི་ནང་དུ། ཧཱུཾ་ཡིག་གི་ཚོགས་དཔག་ཏུ་མེད་པ་འོད་དུ་ཞུ་བ་ལས་བྱུང་བའི་ལྷ་རྫས་ལས་གྲུབ་པའི་རྡོ་རྗེའི་མཆོད་ཡོན་མེ་ཏོག་བདུག་སྤོས་མར་མེ་དྲི་ཆབ་ཞལ་
ཟས་རོལ་མོ་ལ་སོགས་པའི་མཆོད་པའི་དངོས་པོ་དྭངས་ཤིང་ཐོགས་པ་མེད་པ་བྱང་ཆུབ་སེམས་དཔའ་འཕགས་པ་ཀུན་ཏུ་བཟང་པོའི་རྣམ་པར་ཐར་པ་ལས་བྱུང་

བའི་མཆོད་པའི་སྤྲིན་གྱི་ཕུང་པོ་ལས་ཀྱང་ཆེས་ཆེར་ལྷག་པའི་མཆོད་པའི་སྤྲིན་གྱི་ཕུང་པོ་རབ་འབྱམས་ནམ་མཁའི་མཐའ་ཀླས་པའི་བར་རྒྱས་པར་འགེངས་ཤིང་།
འཕགས་པ་རྣམས་མཉེས་པར་བྱེད་པ། དུས་ཇི་སྲིད་འཁོར་བ་མ་སྟོང་གི་བར་དུ་རྒྱུན་མི་ཆད་པ་འབྱུང་བའི་རང་བཞིན་དུ་གྱུར། ཨོཾ་བཛྲ་ཨརྒྷཾ་ཨཱཿཧཱུཾ་སྭཱ་ཧཱ། ཨོཾ་བཛྲ་
པུཥྤེ་ཨཱཿཧཱུཾ་སྭཱ་ཧཱ། དེ་བཞིན་དུ། ཤཔྟ་ཨཱཧཱུཾ་བར་བརྗོད། དེ་ནས་དབང་སྡུད་ཞི་སྡུད་ནི། ཕཊཿ རང་ཉིད་སྐད་ཅིག་གིས་ཡུམ་ཆེན་མོ་གསེར་གྱི་མདོག་ཅན་རྒྱན་ཆ་ལུགས་ཡོངས་སུ་
རྫོགས་པ། ཕྱག་བཞིའི་དང་པོས་རྡོ་རྗེ་གླེགས་བམ། འོག་མ་གཉིས་ཀྱིས་མཉམ་གཞག་གི་ཕྱག་རྒྱ་མཛད་པར་གྱུར། རྐང་དུང་གི་ཁ་ལག་མཐིལ་དུ་ལན་གསུམ་བརྡབ་ཅིང༌། འབྱུང་
པོ་ཕྲན་བུ་ཉམ་ཆུང་བ་རྣམས་མ་སྐྲག་ཅིག །མ་སྔངས་ཤིག །ཤིན་ཏུ་མ་སྔངས་ཤིག །དེ་ནས་རྐང་དུང་ལན་གསུམ་འབུད་པའི་དང་པོ། ཡུམ་ཆེན་མོའི་སྐྱེ་མེད་ཆོས་ཀྱི་རང་སྒྲས་ཁམས་གསུམ་དུ་ཐོས་
པར་བསམ་ལ། ཀྱི་ཡ་གི་སྲིད་རྩེ་ནས་མནར་མེད་ཡན་ཆད་ཀྱི་སེམས་ཅན་ཐམས་ཅད་ཉོན་ཅིག །ཐམས་ཅད་ཀྱིས་དུང་ངེར་ཉན་པར་བསམ་ལ་གཅིག་འབུད། འཻ་ཐམས་ཅད་འདིར་འདུས་

༄༅། །ཤིག །ཐམས་ཅད་འབས་སེ་འདུས་པར་བསམས་ལ་གཅིག་འབུད། ཐམས་ཅད་མྱུར་དུ་འདུས་ཤིག །མྱུར་དུ་དཔུང་ངེར་འདུས་པར་བསམས་ལ་གཅིག་འབུད། བདེ་རིམ་ལ་ནི་དེས་ཆོག །
སྨྱོན་པ་སོགས་ནད་གདོན་དྲག་པོ་འདུལ་ན་དྲག་སྡུད་བྱ་སྟེ། ཕཊཿསྐད་ཅིག་གིས་བདག་ཉིད་ཡེ་ཤེས་ཀྱི་མཁའ་འགྲོ་མ་སྐུ་མདོག་མཐིང་ནག་ཏུ་འདུག་པ། ཞལ་གཅིག་ཕྱག་གཉིས་
སྤྱན་གསུམ་མཆེ་བ་བཞི་གཙིགས་པ། སྤྱན་གཡས་ཉི་མའི་དཀྱིལ་འཁོར་དམར་ཀྱི་ལི་ལི་འཁོར་བ། གཡོན་ཟླ་བའི་དཀྱིལ་འཁོར་ངང་རྒ་ར་ར་འཁོར་བ། དབུས་ཉི་
ཟླ་སྤེལ་མའི་དཀྱིལ་འཁོར་དཀར་དམར་དུ་ཀྲུག་ཀྲུགས་སུ་འཁྲུག་པ། སྤྱི་གཙུག་ན་ཕག་ཞལ་ནག་པོས་ཕག་སྐད་འབྲུག་ལྟར་ངུར་བ། ཕྱག་གཡས་མི་ལྤགས་ཀྱི་
གཡང་གཞི་བརྡེབས་པ། གཡོན་མི་རྐང་གི་གླིང་བུ་ཙེར་ཙེར་བུས་པས་སྣང་ཞིང་སྲིད་པའི་ལྷ་འདྲེ་བཀའི་ལྷ་མ་སྲིན་སྡེ་བརྒྱད་ཐམས་ཅད་དབང་དུ་འདུས་ཤིང་ཟིལ་
གྱིས་ནོན་པ། ལྟེ་བ་མན་ཆད་འདོད་ཁམས། སྙིང་ག་མན་ཆད་གཟུགས་ཁམས། སྤྱི་བོ་མན་ཆད་གཟུགས་མེད་ཀྱི་ཁམས་སུ་ཡོད་པ། ཁམས་གསུམ་ལས་རྣམ་པར་

རྒྱལ་བའི་ཐུགས་ཀ་ནས་ལས་བྱེད་ཀྱི་མཁའ་འགྲོ་མ་ལྕགས་ཀྱུ་ཞགས་པ་ལྕགས་སྒྲོག་དྲིལ་བུ་ཐོ་བ་ཕུར་བུ་གཡང་གཞི་འཛིན་པ་དཔག་ཏུ་མེད་པ་སྟེང་འོག་ཕྱོགས་
བཅུར་འཕྲོས་པས། ས་འདིའི་སྟོད་སྨད་སྟེང་འོག་བར་གསུམ་ཕྱོགས་བཞི་མཚམས་བརྒྱུད་ན་གནས་པའི་སྣང་ཞིང་སྲིད་པའི་ལྷ་འདྲེ་བཀའ་ཡི་ལྷ་མ་སྲིན་སྡེ་བརྒྱད།
ཁྱད་པར་དུ་བདག་ཅག་དཔོན་སློབ་ཡོན་མཆོད་མི་ནོར་འཁོར་དང་བཅས་པ་ལ་གནོད་ཅིང་འཚེ་བའི་གདོན་བགེགས་རྒྱབ་བརྟེན་སྡོང་ཟླ་དང་བཅས་པ། རྩ་རྩ་ལག་
དང་བཅས་པ། འབྲེལ་པ་སྣ་འདྲེན་པ་དང་བཅས་པ་ཐམས་ཅད་སྐད་ཅིག་རང་དབང་མེད་པར་བྱིའུ་ཁྲས་བཅུམ་པ་ལྟ་བུར་དེད། ར་ལུག་སེར་བས་དེད་པ་བཞིན་དུ་
བསྡུས༑ སྨུག་པ་རླུང་གིས་དེད་པ་བཞིན་དུ་གནས་ནས་སྐད་ཅིག་ད་ལྟ་ཉིད་དུ་འདིར་འདུས་ཤིག ཁུག་ཅིག །ཧཱུཾ་ཧཱུཾ་ཧཱུཾ་ཕཊཿཕཊཿཧཱུཾ། ང་ནི་ཁྲོས་མ་ནག་མོ་སྟེ། མ་
གཅིག་ལབ་སྒྲོན་དྲག་མོའི་སྐུ། །དུར་ཁྲོད་ཆས་བརྒྱད་སྐུ་ལ་རྫོགས། །ཁམས་གསུམ་མ་ལུས་དབང་དུ་སྡུད། །ཕྱག་གཡོན་མི་རྐང་གླིང་བུ་འབུད། །བུས་པས་སྲིད་

༄༅།  །གསུམ་དབང་དུ་སྡུད། །ཕྱག་གཡས་མི་ལྤགས་གཡང་གཞི་བརྡེབས། །བརྡབས་པས་ལྷ་འདྲེ་དབང་དུ་སྡུད། །ཐུགས་ལས་སྤྲུལ་པ་བྱེ་བ་
འབུམ༑ །སྤྲུལ་པའི་མཁའ་འགྲོ་གྲངས་མ་ཉུང་། །ཡང་སྤྲུལ་མཁའ་འགྲོ་གོང་མ་གཡེལ། །ལས་བྱེད་མཁའ་འགྲོ་བང་མ་བུལ། །མི་ལྤགས་གཡང་གཞི་རྩལ་མ་
ཞན༑ །མི་རྐང་གླིང་བུ་ངར་མ་ཆུང་། །བདག་ཅག་དཔོན་སློབ་ཡོན་མཆོད་ལ། །གནོད་ཅིང་འཚེ་བར་བྱེད་པ་ཡི། །ལྷ་དང་ལྷ་མིན་དབང་དུ་སྡུད། །མི་དང་མི་མིན་
དབང་དུ་སྡུད། །གདོན་བགེགས་འདྲེ་གདོན་དབང་༴ སྟེང་གདོན་གཟའ་སྐར་དབང་ཟ འོག་གདོན་ཀླུ་གཉན་དབང་༴ བར་གདོན་བཙན་བདུད་དབང་ཟ ཕོ་གདོན་
རྒྱལ་འགོང་དབང་༴ མོ་གདོན་འདྲེ་མོ་དབང་༴ དམ་སྲི་ཐེའུ་རང་དབང་༴ ཟ་འདྲེ་ཤི་གཤེད་དབང་༴ ཆུང་སྲི་རྒབ་འདྲེ་དབང་༴ གོད་འདྲེ་བསེ་རག་དབང་དུ་སྡུད། །
དབང་དུ་སྡུད་ལ་གནས་འདིར་ཁུག །གནས་འདིར་ཁུག་ལ་རྡུལ་དུ་རློག །ཧཱུཾ་ཧཱུཾ་ཧཱུཾ། ཕཊཿཕཊཿཕཊཿ དེ་ནས་ཟིལ་གནོན་འཕེན་པ་ནི། བདག་ཅག་ཡོན་མཆོད་ལ་གནོད་

ཚབས་ཆེ་བ་རྣམས་ནང་དུ་འཁོད། གནོད་ཚབས་ཆུང་བ་རྣམས་བར་དུ་འཁོད། དེ་དག་གི་རྒྱབ་བརྟེན་སྡོང་ཟླ་རྣམས་ཕྱི་རོལ་ཏུ་འཁོད་དེ། ལས་བྱེད་ཀྱི་མཁའ་འགྲོ་
མ་རྣམས་ཀྱིས་ཕྱི་ནས་བསྐོར་ནས་འབྲོས་དབང་མེད་པར་གྱུར། ཕཊཿ ཕཊཿ རང་ཉིད་ཁྲོས་མ་ནག་མོའི་གཟི་བརྗིད་ཀྱིས་ཟིལ་གྱིས་ནོན་ནས། སྐྲག་ཅིང་བསྔངས་
པས་འདར་ཕྲིལ་ཕྲིལ། དད་ཅིང་གུས་པས་ཕྱག་རྒྱ་ཧྲུག་ཧྲུག །བཀའ་ཉན་གསུང་སྡོད་པར་གྱུར། ཕཊཿཕཊཿ ཕྱག་རྒྱ་ཆེན་པོའི་དོན་དྲན་པར་བྱས་ལ། དཀར་པོ་དགེ་བ་ལ་
གནས་པའི་ཆོས་ཐམས་ཅད་སྐྱེ་འགག་མེད་པའི་དབྱིངས་སུ་ཟིལ་གྱིས་གནོན་པར་བགྱིའོ། །ནག་པོ་སྡིག་པ་ལ་གནས་པའི་ཆོས་ཐམས་ཅད་སྐྱེ་འགག་མེད་པའི་
དབྱིངས་སུ་ཟིལ་གྱིས་གནོན་པར་བགྱིའོ། །སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཐམས་ཅད་བདག་གི་སྣང་བ་ཆེན་པོས་ཁྱབ་པར་གྱུར། ཕཊཕཊ།
དེ་ནས་ཁྲོས་མ་མི་དམིགས་པར་རང་ཐ་མལ་པར་བསྐྱེད། མདུན་གྱི་ནམ་མཁའི་གནས་སུ་ཆོས་སྐུ་ཡུམ་ཆེན་མོ་ལ། སྲས་ཕྱོགས་བཅུའི་སངས་རྒྱས་བྱང་ཆུབ་སེམས་དཔའི་ཚོགས་

༄༅། །ཐམས་ཅད་ཀྱིས་བསྐོར་ནས། སྤྲིན་འཁྲིགས་པ་བཞིན་དུ་སྟེང་ཕྱོགས་ཀྱི་ནམ་མཁར་ཁྱབ་ནས་བཞུགས་པར་གྱུར། ཕཊཿཕཊཿཕཊཿ དེ་རྣམས་
ཀྱི་སྐྱབས་འོག་ཏུ་བདག་དང་ཡོན་བདག་ལྷ་འདྲེ་གནོད་བྱེད་དང་བཅས་པ་ཐམས་ཅད་ཚུད་ནས། སེམས་དད་ཅིང་གུས་པས་ལུས་ཐལ་མོ་སྦྱར་ནས། ངག་གིས་
སྐྱབས་འགྲོའི་རམ་བུ་འུར་དི་རི་རི་བྱེད་པར་གྱུར། ཕཊཿཕཊཿ་ཕཊཿ ན་མོ་ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་
ལ་དགོངས་སུ་གསོལ། བདག་ཅག་དཔོན་སློབ་གྲྭ་སྡེ་ཡོན་མཆོད་ཐམས་ཅད་ལ་སྡང་བར་བྱེད་པའི་དགྲ། གནོད་པར་བྱེད་པའི་བགེགས། ལུས་ངག་ཡིད་གསུམ་
གྱིས་ཐར་པ་དགེ་བ་བསྒྲུབ་པ་ལ་བར་དུ་གཅོད་པར་བྱེད་པའི་ལོག་འདྲེན་འབྱུང་པོ་མི་དང་མི་མ་ཡིན་པས་ཐོག་དྲངས་སེམས་ཅན་ཐམས་ཅད་དུས་འདི་ནས་བཟུང་
སྟེ༑ ལམ་སྙིང་པོ་བྱང་ཆུབ་ཀྱི་འབྲས་བུ་ལ་མཆིས་ཀྱི་བར་དུ། བདག་སོགས་སངས་རྒྱས་ལ་སྐྱབས་སུ་མཆིའོ། །ཆོས་ལ་སྐྱབས་སུ་མཆིའོ། །དགེ་འདུན་ལ་སྐྱབས་

སུ་མཆིའོ། །ཕྱིའི་སྐྱབས་འགྲོའོ། །ཕྱོགས་བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་སྐྱབས་སུ་མཆིའོ། །རིགས་ལྔའི་བདེ་བར་གཤེགས་
པ་རྣམས་ལ་སྐྱབས་སུ་མཆིའོ། །རིགས་གསུམ་གྱི་མགོན་པོ་རྣམས་ལ་སྐྱབས་སུ་མཆིའོ། །ནང་གི་སྐྱབས་འགྲོའོ། །བླ་མ་རྡོ་རྗེ་མཁའ་འགྲོ་འཁོར་དང་བཅས་པ་རྣམས་ལ
བཀའ་བརྒྱུད་པའི་བླ་མ་མཁའ་འགྲོ་འཁོར་དང་བཅས་པ༴ དྲིན་ཆེན་རྩ་བའི་བླ་མ་མཁའ་འགྲོ་འཁོར་དང་བཅས་པ་རྣམས་ལ༴ གསང་བའི་སྐྱབས་འགྲོའོ། །རང་སེམས་སྐྱེ་བ་
མེད་པ་ཆོས་ཀྱི་སྐུ་ལ་སྐྱབས་སུ་མཆིའོ། །དེ་ཁོ་ན་ཉིད་ཀྱི་སྐྱབས་འགྲོའོ། །སྙིང་ཁོང་རུས་པའི་གཏིང་ནས་སྐྱབས་སུ་མཆིའོ། །སྐྱབས་འོག་དམ་པ་རུ་ཚུད་པར་མཛད་དུ་
གསོལ༑ བདག་གཞན་ཐམས་ཅད་སངས་རྒྱས་ལ་བརྟེན་ནོ། །ཆོས་ལ་བརྟེན༴ དགེ་འདུན་ལ༴ བདག་ཞན་ཐམས་ཅད་ཀྱི་ལུས་དགེ་བར་གྱུར་ཅིག །ངག་དགེ་བར་
གྱུར་ཅིག །ཡིད་དགེ་བར་གྱུར་ཅིག །དེ་ལྟར་སྐྱབས་སུ་གསོལ་ནས་དཀོན་མཆོག་གསུམ་གྱི་སྐྱབས་འོག་དམ་པར་ཚུད་དེ། སྐྱབས་པར་ཞལ་གྱིས་བཞེས་ནས་སྐུ་

༄༅། །གསུང་ཐུགས་ལས་འོད་ཟེར་སྣ་ཚོགས་བྱུང་ནས། བདག་གཞན་ཐམས་ཅད་ཀྱི་ལུས་ངག་ཡིད་གསུམ་ལ་ཕོག་པས། སྡིག་སྒྲིབ་ཐམས་ཅད་དག་
སྟེ་ལུས་ཤེལ་སྒོང་ལྟར་སོང་བར་གྱུར། བདག་གཞན་ཐམས་ཅད་ཀྱི་ནད་རིགས་བཞི་བརྒྱ་རྩ་བཞི་བྱང་བར་གྱུར་ཅིག །གློ་བུར་དགུ་བཅུ་རྩ་གཅིག་ལས་ཐར་བར་
གྱུར་ཅིག །ཡེ་འདྲོག་སུམ་བརྒྱ་དྲུག་ཅུས་མི་ཚུགས་པར༴ བགེགས་རིགས་སྟོང་ཕྲག་བརྒྱད་ཅུ་རང་སར་ཞི་བར༴ རང་སར་དག་པར༴ རང་སར་སྟོང་པར་གྱུར་
ཅིག སྐྱབས་ཡུལ་སྐྱོབ་མཁན་སྐྱབས་འགྲོ་གསུམ། དམིགས་མེད་རང་སེམས་ཆོས་ཀྱི་སྐུ། །དོན་དམ་སྐྱེ་བ་མེད་པའོ། །ཕཊཿཕཊཿཕཊཿ མཐར་ཐུག་དོན་དམ་པའི་སྐྱབས་
འགྲོའོ། །ཡན་ལག་བདུན་པ་ནི། དཀོན་མཆོག་གསུམ་ལ་ཕྱག་འཚལ་ལོ། །དཀོན་མཆོག་གསུམ་ལ་མཆོད་པ་འབུལ། །སྡིག་པ་མི་དགེ་སོ་སོར་བཤགས། །འགྲོ་བའི་དགེ་
ལ་རྗེས་ཡི་རང༌། །སངས་རྒྱས་བྱང་ཆུབ་ཡིད་ཀྱིས་བཟུང་། །བྱང་ཆུབ་མཆོག་ཏུ་སེམས་ཀྱང་བསྐྱེད། །སེམས་ཅན་མ་ལུས་བདག་མགྲོན་གཉེར། །བྱང་ཆུབ་སྤྱད་པ་

མཛད་བཞིན་སྤྱོད། །འགྲོ་ཕན་སངས་རྒྱས་འགྲུབ་པར་ཤོག །བྱང་ཆུབ་མཆོག་ཏུ་སེམས་བསྐྱེད་པ་ནི། ཇི་ལྟར་དུས་གསུམ་མགོན་པོ་རྣམས། །བྱང་ཆུབ་ཏུ་ནི་ངེས་མཛད་པའི། །
བྱང་ཆུབ་སེམས་ནི་བླ་མེད་པ། །དམ་པ་བདག་གིས་བསྐྱེད་པར་བགྱི། །བསྐྱེད་པ་རྣམས་ནི་དྲན་པར་བགྱི། །དྲན་པ་རྣམས་ནི་རྒྱ་ཆེར་བཟུང་། །སྐྱབས་ཡུལ་བསྡུ་མི་དགོས་མི་
དམིགས་པར་བཞག་པས་ཆོག །འགྲོ་ཀུན་བདེ་དང་ལྡན་གྱུར་ཅིག །སྡུག་བསྔལ་ཀུན་དང་བྲལ་བར་ཤོག །བདེ་དང་རྟག་ཏུ་མི་འབྲལ་ཞིང་། ཆོས་ཀུན་མཉམ་ཉིད་རྟོགས་
པར་ཤོག །ཕཊཿཕཊཿཕཊཿ ཞེས་ཚད་མེད་བཞི་བསྒོམ། རང་ཉིད་ཐ་མལ་དུ་གནས་པའི་སྤྱི་བོར་ཁྲུ་གང་གི་ཐད་མདུན་གྱི་ནམ་མཁར་འོག་མིན་ཆོས་དབྱིངས་དག་པའི་ཞིང་
ཁམས་ཕུན་སུམ་ཚོགས་པའི་དབུས་སུ་ཏྲ་རཏྣ་མཎྜལ་ཞེས་བརྗོད་པས་རིན་པོ་ཆེའི་ཁྲི་ཡངས་ཤིང་རྒྱ་ཆེ་བ་ལྷ་རྫས་གོས་ཀྱིས་བཀབ་པ། དེའི་སྟེང་དུ་པཾ་པདྨ་མཎྜལ་
སྣ་ཚོགས་པདྨ་འདབ་མ་མཐའ་ཡས་ཤིང་རྒྱ་ཆེ་བའི་གདན། དེའི་སྟེང་དུ་མ་སུརྱཱ་མཎྜལ་ཉི་མ་དང་ཨ་ཙནྡྲ་མཎྜལ་ཟླ་བའི་གདན་ཡངས་ཤིང་རྒྱ་ཆེ་བ་དང༌། ལྷ་སོ་སོ་

༄༅། །ལ་ཇི་ལྟར་འོས་པའི་གདན་གསལ་བར་གྱུར། གདན་དབུས་མ་ཉི་ཟླའི་སྟེང་དུ་ཧཱུཾ་ཡིག་དཀར་པོ་འོད་དུ་ཞུ་བ་ལས། མ་ཅིག་ལབ་ཀྱི་སྒྲོན་མ་སྐུ་
མདོག་དཀར་མོ་དུང་ཕྱིས་པའི་མདོག་ལྟ་བུ། ཞལ་གཅིག་ཕྱག་གཉིས་ཕྱག་གཡས་པས་གསེར་གྱི་ཊཱ་མ་རུ་ནམ་མཁའ་ལ་དཀྲོལ་བ། གཡོན་དངུལ་དཀར་གྱི་དྲིལ་
བུ་དཀུར་བརྟེན་པ། སྤྱན་གསུམ་བར་སྣང་ལ་གཟིགས་པ། སྐུ་གཅེར་བུ་རུས་པའི་རྒྱན་ཆ་དྲུག་གིས་བརྒྱན་པ། དབུ་སྐྲ་རལ་པའི་ཐོར་ཚུགས་གྱེན་དུ་བཅིངས་ཤིང་
ལྷག་མ་སྐུ་རྒྱབ་ཏུ་གྲོལ་བ། ཞབས་གཡས་བསྐུམ་གཡོན་བརྐྱངས་ཤིང་གར་སྟབས་ཀྱི་ཚུལ་དུ་ལིང་ངེར་བཞུགས་པ། སྣང་ལ་རང་བཞིན་མེད་པ་མཁའ་འགྲོ་བྱེ་བ་
འབུམ་གྱིས་བསྐོར་བ། དེའི་སྙན་གོང་གཡས་ཕྱོགས་སུ་དམ་པ་རྒྱ་གར་སྐུ་མདོག་ནག་ལ་སྣུམ་པ་གཟི་བརྗིད་དང་ལྡནཔ་ཨ་ཙ་རའི་ཆ་བྱད་ཅན། ཞལ་གཅིག་ཕྱག་
གཉིས་ཕྱག་གཡས་བྷནྡྷ་ལྟག་སྤྲོད་ནམ་མཁའ་ལ་དཀྲོལ་བ། གཡོན་མི་རྐང་གི་གླིང་བུ་འབུད་པ། གྲུབ་ཐོབ་རྒྱ་མཚོ་ལྟ་བུའི་དབུས་སུ་རྡོ་རྗེའི་སྐྱིལ་ཀྲུང་གིས་

བཞུགས་པ། མ་ཅིག་གི་སྙན་གོང་གཡོན་ཕྱོགས་སུ་ཧྲཱིཿལས་རྗེ་བཙུན་རྡོ་རྗེ་རྣལ་འབྱོར་མ་སྐུ་མདོག་དམར་མོ་ཞལ་གཅིག་ཕྱག་གཉིས་ཕྱག་གཡས་པས་གྲི་གུག་ནམ་
མཁའ་ལ་འཕྱར་བ། གཡོན་པས་ཐོད་ཁྲག་ཐུགས་ཀར་བསྣམས་པ། གྲུ་མོ་ན་ཁ་ཊཾ་ཀ་ཡོད་པ། རུས་པའི་རྒྱན་ཆ་དྲུག་གིས་བརྒྱན་པ། ཐོད་པ་སྐམ་པོ་ལྔས་དབུ་ལ་
བརྒྱན་ཅིང༌། རློན་པ་ལྔ་བཅུ་རྩ་གཅིག་གིས་དོ་ཤལ་བྱས་པ། ཞབས་གཡས་བསྐུམ་གཡོན་བརྐྱངས་ཤིང་པདྨ་ཉི་མ་རོའི་གདན་ལ་གར་སྟབས་ཀྱིས་ལིང་ངེར་
བཞུགས་པ། དེའི་ཤར་དུ་ལས་རྡོ་རྗེ་མཁའ་འགྲོ་མ་དཀར་མོ། ལྷོར་རིལས་རིན་ཆེན་མཁའ་འགྲོ་མ་སེར་མོ། ནུབ་ཏུ་ནིལས་པདྨ་མཁའ་འགྲོ་མ་དམར་མོ། །
བྱང་དུ་སཿལས་ལས་ཀྱི་མཁའ་འགྲོ་མ་ལྗང་གུ། བཞི་ཀའང་ཞལ་གཅིག་ཕྱག་གཉིས་གྲི་གུག་དང་ཐོད་ཁྲག་འཛིན་ཅིང་། རྒྱ་ཆ་ལུགས་ཐམས་ཅད་གཙོ་མོ་དང་
མཚུངས་པའོ། །མ་ཇོ་མོའི་དབུ་ཐོག་ཉི་ཟླ་པདྨའི་གདན་ལ། མུཾཿཡིག་སེར་པོ་ལས་སངས་རྒྱས་ཤཱཀྱ་ཐུབ་པ་སྐུ་མདོག་གསེར་བཙོ་མའི་མདོག་ལྟ་བུ་ཞལ་གཅིག་ཕྱག་

༄༅། །གཉིས་གཡས་ས་གནོན། གཡོན་མཉམ་གཞག་དབུ་ལ་གཙུག་གཏོར་ཞབས་ལ་འཁོར་ལོ་སོགས་མཚན་བཟང་པོ་སུམ་ཅུ་རྩ་གཉིས། དཔེ་བྱད་།
བཟང་པོ་བརྒྱད་ཅུས་བརྒྱན་པ། འོད་དང་འོད་ཟེར་གྱི་ཚོགས་དཔག་ཏུ་མེད་པ་འཕྲོ་བ། དེ་ལ་འདས་མ་འོངས་ད་ལྟ་དུས་གསུམ་གྱི་སངས་རྒྱས་དང་བྱང་ཆུབ་སེམས་
དཔའ༑ རང་རྒྱལ་ཉན་ཐོས་ཀྱི་ཚོགས་ཀྱིས་བསྐོར་ནས་བཞུགས་པ། དེའི་དབུ་ཐོག་ཉི་ཟླ་པདྨའི་གདན་ལ་བཾཿཡིག་དམར་སེར་ལས། ཆོས་སྐུ་ཡུམ་ཆེན་མོ་སྐུ་
མདོག་གསེར་བཙོ་མའི་མདོག་ལྟ་བུ་ཞལ་གཅིག་ཕྱག་བཞི་མ། གཡས་པ་གཉིས་ཀྱིས་རྡོ་རྗེ་དང་ས་གནོན། གཡོན་པ་གཉིས་ཀྱིས་པོ་ཏི་དང་མཉམ་གཞག་མཛད་པ་
སྐུ་ལ་དར་དང་རིན་པོ་ཆེ་སྣ་ཚོགས་ཀྱིས་བརྒྱན་པ། ཞབས་རྡོ་རྗེའི་སྐྱིལ་མོ་ཀྲུང་གིས་བཞུགས་པ། དེ་ལ་སྲས་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའི་
ཚོགས་ཀྱིས་བསྐོར་ནས་བཞུགས་པ། དེའི་དབུ་ཐོག་ཉི་ཟླ་པདྨའི་གདན་ལ་དབུས་སུ་བྷྲཱུྃཿལས་རྣམ་པར་སྣང་མཛད། ཤར་དུ་ཧཱུཾཿལས་མི་བསྐྱོད་པ། ལྷོར་ཨོཾ་ལས་

རིན་འབྱུང་། ནུབ་ཏུ་ཛིམལས་སྣང་མཐའ། བྱང་དུ་ཁཾལས་དོན་གྲུབ་སྟེ་རིགས་ལྔ། ཡུམ་ཆེན་མོའི་མདུན་གྱི་ནམ་མཁར་པདྨ་ཉི་ཟླའི་གདན་ལ་སྒྲོལ་མ། དེ་དག་
གི་རྒྱབ་ཕྱོགས་སུ་ཐུབ་པ་གངས་ཆེན་མཚོ་རྒྱལ། གཞན་ཡང་གཡས་སུ་དཔའ་བོ་གཡོན་དུ་དཔའ་མོ་སོགས་ཐམས་ཅད་རྒྱན་ཆ་ལུགས་ཡོངས་སུ་རྫོགས་པ། ཏིལ་
གྱི་གང་བུ་ཁ་ཕྱེས་པ་ལྟ་བུ། མ་ཅིག་གི་གདན་ལས་ཅུང་ཟད་དམའ་བའི་ཕྱོགས་མཚམས་ཐམས་ཅད་དུ་པད་ཉི་རོའི་གདན་ལ། གཡས་སུ་ཆོས་སྐྱོང་ཕོ་རྒྱུད་གཡོན་
དུ་མོ་རྒྱུད་སོགས་དམ་པ་ཆོས་སྐྱོང་བའི་སྲུང་མ་ཐམས་ཅད་གཟི་བརྗིད་དང་ལྡན་པ། དེའི་འོག་ཏུ་ཕྱི་རྒྱུད་འཇིག་རྟེན་པའི་ཆོས་སྐྱོང་སྲུང་མ་ཐམས་ཅད་དང༌།
ཕྱོགས་བཞི་རྒྱལ་ཆེན་བཞི་ལ་སོགས་པ་ཐམས་ཅད་སྤྲིན་འཁྲིགས་པ་ལྟ་བུ། དེའི་འོག་ཏུ་སྣང་ཞིང་སྲིད་པའི་ལྷ་འདྲེ་བཀའི་ལྷ་མ་སྲིན་སྡེ་བརྒྱུད་ཡུལ་ལྷ་གཞི་བདག་
གི་ཚོགས་དང་བཅས་པ། དེའི་རྒྱབ་ཏུ་གནོད་བྱེད་གནས་གདོན་ལུས་གདོན་ལན་ཆགས་བགེགས་རིགས། དེའི་རྒྱབ་འགྲོ་བ་རིགས་དྲུག་གི་སེམས་ཅན་སྙིང་རྗེའི་

༄༅། །མགྲོན་དང་བཅས་པ་དཔག་ཏུ་མེད་པ་ཐམས་ཅད་ཡུམ་ཆེན་མོའི་བཀའ་ཉན་དང་གསུང་སྡོད་ཀྱི་ཚུལ་དུ་བཞུགས་པ། དེ་ལྟར་ནམ་མཁའ་ས་
གཞི་བར་སྣང་ཐམས་ཅད་སྐུ་སྣང་ལ་རང་བཞིན་མེད་པ་མེ་ལོང་ནང་གི་གཟུགས་བརྙན་ལྟ་བུས་གང་ནས་བཞུགས་པར་གྱུར། ལྷ་ཚོགས་དེ་དག་ཐམས་ཅད་ཀྱི་
དཔྲལ་བར་སྐུ་རྡོ་རྗེ་དང་ལུས་ཀྱི་ངོ་བོ་ཨོཾ་དཀར་པོ། མགྲིན་པར་གསུང་རྡོ་རྗེ་དང་ངག་གི་ངོ་བོ་ཨཱཋདམར་པོ། ཐུགས་ཀར་ཐུགས་རྡོ་རྗེ་དང་སེམས་ཀྱི་ངོ་བོ་ཧཱུཾ་སྔོན་པོ།
སྙིང་གའི་དབུས་སུ་ཡེ་ཤེས་པ་རྣམས་ལ་རང་རང་གི་ཐུགས་སྲོག་ས་བོན། འཇིག་རྟེན་པ་རྣམས་ལ་རང་རང་གི་མིང་ཡིག་དང་པོ་ཐིག་ལེས་མཚན་པར་གྱུར། དེ་ཝ་
ཀི་ནི་ཛཿཧཱུཾ། ལྷ་ཚོགས་དེ་དག་ཐམས་ཅད་ཀྱི་ཐུགས་ཀའི་ཧཱུཾ་ལས་འོད་ཟེར་ལྕགས་ཀྱུ་ལྟ་བུ་འཕྲོས་པས། འོག་མིན་ཆོས་ཀྱི་དབྱིངས་ཀྱི་ཕོ་བྲང་དང་། སོ་སོའི་
གནས་ནས་ཡུམ་ཆེན་མོ་ལ་གྲུབ་ཐོབ་གཅོད་ཡུལ་བརྒྱུད་པའི་བླ་མ་ཡི་དམ་སངས་རྒྱས་བྱང་ཆུབ་སེམས་དཔའི་ཚོགས་དང་བཅས་པ་སྤྱན་དྲངས། ཨོཾ་གུ་རུ་དེ་ཝ་ཌཱཀྐི་

ནི་ས་པཱ་རི་ཝ་ར་བཛྲ་ས་མ་ཛཿ རྐང་གླིང་འབུད་ལ་ཌ་དྲིལ་དྲག་ཏུ་དཀྲོལ་ནས། ཧཱུཾ། མ་ལུས་སེམས་ཅན་ཀུན་གྱི་མགོན་གྱུར་ཅིག །བདུད་སྡེ་དཔུང་བཅས་མི་བཟད་འཇོམས་
མཛད་ལྷ། །དངོས་རྣམས་མ་ལུས་ཇི་བཞིན་མཁྱེན་གྱུར་པའི། །ཡུམ་ཆེན་འཁོར་བཅས་གནས་འདིར་གཤེགས་སུ་གསོལ། །ཡིད་ཀྱི་ཕྱག་དང་མཆོད་པ་བྱོན་སྐྱེམས་ཚུལ་དུ་བྱས་ཏེ། །
ཛཞེས་ལྷ་རྣམས་རང་རང་གི་སྤྱི་བོར་བྱོན། ཧཱུཾ་ཞེས་ཆུ་ལ་ཆུ་བཞག་ལྟ་བུར་ཐིམ། བཾ་ཞེས་དམ་ཡེ་དབྱེར་མེད་གཅིག་ཏུ་གྱུར། ཧོཞེས་ཐམས་ཅད་ཤིན་ཏུ་ཐུགས་
དགྱེས་གྱུར། ཡུམ་ཆེན་འདིར་ནི་བྱོན་པ་ལེགས། བདག་ཅག་བསོད་ནམས་སྐལ་བར་ལྡན། །བདག་གི་མཆོད་ཡོན་བཞེས་སླད་དུ། །འདི་ཉིད་དུ་ནི་བཞུགས་སུ་
གསོལ༑ །སྟོང་གསུམ་ཀུན་དང་མཉམ་པ་ཡི། །པདྨ་འདབ་བརྒྱད་གེ་སར་བཅས། །བདེ་ཞིང་ཡངས་པ་འབུལ་ལགས་ན། །སེང་གེ་པད་ཟླའི་གདན་སྟེང་དུ། །ཅི་
བདེ་བར་ནི་བཞུགས་སུ་གསོལ། །ཨོཾ་སརྦ་ཏ་ཐཱ་ག་ཏ་པདྨ་ཀ་མ་ལཱ་ཡེ་སྟམ་སྭཱ་ཧཱ། ཇི་ལྟར་བལྟམས་པ་ཙམ་གྱིས་ནི། །ལྷ་རྣམས་ཀྱིས་ནི་ཁྲུས་གསོལ་ལྟར། །ལྷ་ཡི་

༄༅། །ཆུ་ནི་དག་པ་ཡིས། །དག་པ་བཟང་པོས་སྐུ་ཁྲུས་གསོལ། །ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏེ་ས་མ་ཡེ་ཤྲཱི་ཧཱུཾ། རང་གི་ཐུགས་ལས་སྤྲུལ་པ་ཡི། ། །
མཆོད་རྫས་འཛིན་པའི་ལྷ་མོའི་ཚོགས། །ནམ་མཁའ་གང་བར་སྤྲོས་ནས་ཀྱང་། །ཡུམ་ཆེན་འཁོར་བཅས་རྣམས་ལ་མཆོད། ཁྲུས་ཆབ་ཡོན་ཆབ་བདུག་སྤོས་དང༌། །
མེ་ཏོག་མར་མེ་དྲི་མཆོག་དང་། །ཞལ་ཟས་རོལ་མོའི་མཆོད་པ་རྣམས། །ཡུམ་ཆེན་འཁོར་དང་བཅས་ལ་འབུལ། ཞེས་པ་ཕྱི་མཆོད་དོ། །སྟོང་གསུམ་རབ་འབྱམས་འཇིག་
རྟེན་གྱི། འདོད་ཡོན་ལྔ་པོ་ཅི་མཆིས་པ། །འདོད་ཡོན་ལྷ་མོར་དམིགས་བྱས་ནས། །ཡུམ་ཆེན་འཁོར་དང་བཅས་ལ་འབུལ། །གཟུགས་དང་སྒྲ་དང་དྲི་དང་རོ། །དེ་
བཞིན་རེག་བྱ་ལྡན་པ་ཡི། །འདོད་པའི་ཡོན་ཏན་རྣམ་པ་ལྔ། །ཡུམ་ཆེན་འཁོར་དང་བཅས་ལ་འབུལ། །ནང་གི་མཆོད་པའོ། །རྒྱལ་སྲིད་རིན་ཆེན་སྣ་བདུན་ཡང༌། །ནམ་
མཁའ་གང་བར་བློས་སྤྲུལ་ཏེ། །བསོད་ནམས་ཚོགས་ཆེན་རྫོགས་པའི་ཕྱིར། །ཡུམ་ཆེན་འཁོར་དང་བཅས་ལ་འབུལ། །འཁོར་ལོ་ནོར་བུ་བཙུན་མོ་དང་། །བློན་པོ་

གླང་པོ་རྟ་མཆོག་དང༌། །དམག་དཔོན་རིན་ཆེན་སྣ་བདུན་རྣམས། །ཡུམ་ཆེན་འཁོར་དང་བཅས་པ་ལ་འབུལ། །རང་གི་ཐུགས་ལས་སྤྲུལ་པ་ཡི། །སྒེག་སོགས་
མཆོད་པའི་ལྷ་མོ་བརྒྱད། །གྲངས་མེད་སྤྲུལ་ནས་ལྷ་ཚོགས་རྣམས། །ཟག་མེད་བདེ་བས་མཉེས་པར་བྱ། །སྒེག་མོ་ཕྲེང་བ་གླུ་མ་གར། །སྤོས་དང་མེ་ཏོག་མར་མེ་
དྲི༑ །ཕྱི་ནང་སྒེག་སོགས་བརྒྱད་པོ་རྣམས། །ཡུམ་ཆེན་འཁོར་དང་བཅས་ལ་འབུལ། །གསང་མཆོད་དོ། །ཕྱི་སྣོད་གླིང་བཞི་རི་རབ་བྱེ་བ་བརྒྱ། །ནང་བཅུད་ལྷ་མིའི་
ལོངས་སྤྱོད་ཟག་མེད་པ། །བདག་ལུས་ཁ་རྗེ་དབང་ཐང་དགེ་རྩར་བཅས། །མཎྜལ་གཅིག་ཏུ་བསྡུས་ཏེ་མཆོད་པ་འབུལ། །ས་གཞི་སྤོས་ཆུས་བྱུགས་ཤིང་མེ་ཏོག་
བཀྲམ༑ །རི་རབ་གླིང་བཞི་ཉི་ཟླས་བརྒྱན་པ་འདི། །སངས་རྒྱས་ཞིང་དུ་མཎྜལ་ཕུལ་བ་ཡིས། །འགྲོ་ཀུན་རྣམ་དག་ཞིང་དུ་སྤྱོད་པར་ཤོག །ཨོཾ་སརྦ་ཏ་ཐཱ་ག་ཏ་ཏྲ་གུ་
རུ་རཏྣ་མཎྜལ་ལ་པུཙྩ་མེ་གྷ་ས་མུ་དྲ་སྤ་ར་ཎ་ས་མཱ་ཡེ་ཨཱཿཧཱུཾ། མཎྜལ་ལོ། དེ་ལྟར་མཆོད་པ་ཕུལ་བས་སེམས་ཅན་ཀུན། །ཚོགས་རྫོགས་སྒྲིབ་བྱང་བྱང་ཆུབ་བདེ་བླག་

༄༅། །འགྲུབ། །འཁོར་འདས་མཉམ་ཉིད་སྐྱེ་མེད་ཆོས་ཀྱི་སྐུ། །སྤྲོས་མེད་བདེ་བ་ཆེན་པོར་ལྷུན་གྱིས་གྲུབ། །ཕཊཿཕཊཿ ཅེས་སྟོང་ཉིད་ངང་ལ་ཡུད་ཙམ་བཞག་པ་
དོན་དམ་པའི་མཆོད་པའོ། །བདག་གི་རམ་བུའི་ཚུལ་དུ་ནི། །སྣང་སྲིད་ལྷ་འདྲེ་ཐམས་ཅད་དང་། །འགྲོ་དྲུག་སེམས་ཅན་ཐམས་ཅད་ཀྱིས། །ཡུམ་ཆེན་འཁོར་བཅས་བསྟོད་
པར་གྱུར། །གང་གི་དྲིན་གྱིས་བདེ་ཆེན་ཉིད། །སྐད་ཅིག་ཉིད་ལ་འཆར་བ་གང༌། །བླ་མ་རིན་ཆེན་ལྟ་བུའི་སྐུ། །རྡོ་རྗེ་ཅན་ཞབས་པད་ལ་འདུད། །སངས་རྒྱས་ཀུན་
གྱི་རང་བཞིན་སྐུ། །སློབ་དཔོན་ལ་ནི་བདག་སྐྱབས་མཆི། །དང་པོར་མེ་ཏོག་ཕོག་པ་ཡི། །དཀྱིལ་འཁོར་ལྷ་ཚོགས་བཅས་ལ་འདུད། །སྨྲ་བསམ་བརྗོད་མེད་ཤེས་
རབ་ཕ་རོལ་ཕྱིན། །མ་སྐྱེས་མི་འགགས་ནམ་མཁའི་ངོ་བོ་ཉིད། །སོ་སོ་རང་རིག་ཡེ་ཤེས་སྤྱོད་ཡུལ་བ། །དུས་གསུམ་རྒྱལ་བའི་ཡུམ་ལ་ཕྱག་འཚལ་བསྟོད། །བལྟ་
བས་མི་ངོམས་འགྲོ་བའི་དཔལ་དུ་ཤར། །ཞལ་གཅིག་ཕྱག་བཞི་བཙོ་མ་གསེར་གྱི་མདོག །རིན་ཆེན་རྒྱན་སྤྲས་རྡོ་རྗེའི་སྐྱིལ་ཀྲུང་བཞུགས། །རྒྱལ་བའི་ཡུམ་གྱུར་

ཁྱོད་ལ་ཕྱག་འཚལ་བསྟོད། །ཆོས་སྐུ་ནམ་མཁའ་བཞིན་དུ་དབྱེར་མེད་ཀྱང་། །གཟུགས་སྐུ་འཇའ་ཚོན་བཞིན་དུ་སོ་སོར་གསལ། །ཐབས་དང་ཤེས་རབ་མཆོག་ལ་
མངའ་བརྙེས་པའི། །རིགས་ལྔ་བདེ་བར་གཤེགས་ལ་ཕྱག་འཚལ་བསྟོད། །ཞིང་ཁམས་ཐམས་ཅད་གསེར་གྱི་ས་གཞི་ལ། །རིན་ཆེན་མེ་ཏོག་མང་པོ་གཅལ་དུ་
བཀྲམ༑ །མེ་ཏོག་པུཎྜ་རཱི་ཀ་ཆར་ལྟར་འབེབས། །ཡུམ་གྱུར་སྒྲོལ་མ་ཁྱོད་ལ་ཕྱག་འཚལ་བསྟོད། །མགོན་པོ་ཐུགས་རྗེ་ཆེ་ལྡན་པ། །ཐམས་ཅད་མཁྱེན་པ་སྟོན་པ་
པོ༑ །བསོད་ནམས་ཡོན་ཏན་རྒྱ་མཚོའི་ཞིང་། །དེ་བཞིན་གཤེགས་ལ་ཕྱག་འཚལ་ལོ། །དག་པའི་འདོད་ཆགས་བྲལ་བའི་རྒྱུ། །དགེ་བས་ངན་སོང་ལས་གྲོལ་
ཞིང་༑ །གཅིག་ཏུ་དོན་དམ་མཆོག་གྱུར་པ། །ཞི་གྱུར་ཆོས་ལ་ཕྱག་འཚལ་བསྟོད། །གྲོལ་ནས་གྲོལ་བའི་ལམ་ཡང་སྟོན། །བསླབ་པ་དག་ལ་རབ་ཏུ་གནས། །ཞིང་གི་
དམ་པ་ཡོན་ཏན་ལྡན། །དགེ་འདུན་ལ་ཡང་ཕྱག་འཚལ་བསྟོད། །བྱ་སྤྱོད་རྣལ་འབྱོར་རྒྱུད་སྡེ་བཞི། །སྟོན་པ་ཉིད་ཀྱིས་གང་གསུངས་པ། །ཕྱི་དང་ནང་དང་གསང་བ་

༄༅། །ཡི། །ཡི་དམ་རྣམས་ལ་ཕྱག་འཚལ་བསྟོད། །དཔལ་ལྡན་རྡོ་རྗེ་མཁའ་འགྲོ་མ། །མཁའ་འགྲོ་མ་ཡི་འཁོར་ལོས་བསྒྱུར། །ཡེ་ཤེས་ལྔ་དང་སྐུ་
གསུང་ཐུགས།  །འགྲོ་བ་སྐྱོབ་ལ་ཕྱག་འཚལ་བསྟོད། །སྟོན་པའི་བསྟན་པ་རིན་པོ་ཆེ། །སྟོན་པ་ཉིད་ཀྱི་ཞབས་དྲུང་དུ། །ཇི་བཞིན་སྐྱོང་བར་ཞལ་བཞེས་པའི། །ཆོས་
སྐྱོང་རྣམས་ལ་ཕྱག་འཚལ་བསྟོད། །ཕྱག་བྱར་འོས་པ་ཐམས་ཅད་ལ། །ཞིང་རྡུལ་ཀུན་གྱི་གྲངས་རྙེད་ཀྱི། །ལུས་བཏུད་པ་ཡིས་རྣམ་ཀུན་ཏུ། །མཆོག་ཏུ་དད་པས་
ཕྱག་འཚལ་བསྟོད། །ཕྱག་འཚལ་བ་དང་མཆོད་ཅིང་བཤགས་པ་དང་། །རྗེས་སུ་ཡི་རང་བསྐུལ་ཞིང་གསོལ་བ་ཡི། །དགེ་བ་ཅུང་ཟད་བདག་གིས་ཅི་བསགས་པ། །
ཐམས་ཅད་རྫོགས་པའི་བྱང་ཆུབ་ཆེན་པོར་བསྔོ། །དེ་ནས་བསྙེན་པ་བྱ་བ་ནི། ཡུམ་ཆེན་ཐུགས་ཀར་པདྨ་ཟླ་བའི་སྟེང་། །ཨཱཡིག་དཀར་པོའི་མཐའ་མར་ག་ཏེའི་སྔགས། །
ཡིག་ངོ་ནང་བསྟན་གཡས་བསྐོར་བཀོད་པ་དེ། །གཡོན་དུ་འཁོར་བས་སྔགས་ཀྱི་རང་སྒྲ་གྲགས། །གྲགས་སྟོང་སྒྲ་དེས་སྣོད་བཅུད་འཁོར་འདས་ཀུན། །སྣང་སྟོང་སྒྱུ་

མ་ཆུ་ཟླ་ལྟ་བུར་གྱུར། །ཏདྱ་ཐཱ། ཨོཾ་ག་ཏེ་ག་ཏེ་པ་ར་ག་ཏེ་པ་ར་སཾ་ག་ཏེ་བོ་དྷི་སྭཱ་ཧཱ། ཞེས་ཅུང་ཟད་བཟླས། མ་ཅིག་ཐུགས་ཀར་པདྨ་ཟླ་བའི་སྟེང་། །ཧཱུཾ་ཡིག་དཀར་པོའི་
མཐའ་མར་གཡས་བསྐོར་དུ། །སྔགས་ཕྲེང་བཀོད་པ་གཡོན་དུ་དྲག་ཏུ་འཁོར། །དེ་ཡི་འོད་ཀྱིས་ལྷ་ཚོགས་ཐུགས་དམ་བསྐུལ། །དེ་ཡི་འོད་ཟེར་ཡུམ་ཆེན་ལ་ཕོག་
པས༑ །ཡུམ་ཆེན་ཐུགས་ལས་འོད་ཟེར་ཕྱོགས་བཅུར་འཕྲོས། །འོག་མིན་གནས་དང་ཕྱོགས་བཅུའི་ཞིང་ཁམས་ནས། །ཡུམ་ཆེན་རྒྱལ་བ་སྲས་བཅས་ཐམས་ཅད་
ཀྱི༑ །སྐུ་གསུང་ཐུགས་ཀྱི་བྱིན་རླབས་ནུས་པ་རྣམས། །འོད་ཟེར་ཚུལ་དུ་མ་ཅིག་ཐུགས་ཀར་བསྡུས། །བྱིན་རླབས་ངོ་བོ་བདུད་རྩིས་སྐུ་ལུས་གང་། །ཕཊཿཕཊཿ ཕཊཿ
དམིགས་པ་བྱིན་རླབས་བསྡུ་བ་འདི་ལ་ག་ཏེའི་སྔགས་མང་དུ་བཟླའོ། །དེ་ནས་སྡིག་སྒྲིབ་སྦྱོང་བའི་དམིགས་པ་ནི། ཕཊཿ མ་ཅིག་ཞབས་གཡོན་མཐེ་བོང་རྩེ་མོ་ནས། །བདུད་རྩིའི་ཆུ་རྒྱུན་ཆུ་བོ་བཞིན་
དུ་བབས། །རང་དང་བསྲུང་བྱའི་སྤྱི་བོའི་ཚངས་བུག་ནས། །ཞུགས་པས་ལུས་གང་ཆག་ཉམས་སྡིག་སྒྲིབ་རྣམས། །འོག་སྒོ་རྐང་སེན་བ་སྤུའི་བུ་ག་ནས། །རྣག་ཁྲག་

༄༅། །དུད་ཁུ་སོལ་ཁུ་བཞིན་དུ་ཐོན། །འོག་གཞི་དབང་ཆེན་གསེར་གྱི་ས་གཞིར་ཐིམ། །བདག་དང་འགྲོ་བའི་སྡིག་སྒྲིབ་ཐམས་ཅད་དག །ལུས་
རྣམས་ཟག་མེད་ཡེ་ཤེས་བདུད་རྩིས་གང་། །སྟོང་གསལ་དྲི་མེད་ཤེལ་སྒོང་ལྟ་བུར་གྱུར། །ཕཊཿཕཊཿཕཊཿ དེ་ནས་ལན་ཆགས་འཇལ་བའི་དམིགས་པ་ནི། ནད་པ་ལ་བྱ་སྟེ། བདག་
གཞན་སྡིག་སྒྲིབ་བཀྲུས་པའི་ཁུ་བ་དེ། །ངོ་བོ་བདུད་རྩི་རྣམ་པ་འདོད་ཡོན་ཚོགས། །བཟའ་བཏུང་ལོངས་སྤྱོད་ཕུན་སུམ་ཚོགས་པར་གྱུར། །རང་གི་འོག་ཕྱོགས་
ལུས་གདོན་ནད་བདག་གི །ཁ་རུ་སོང་ནས་ལན་ཆགས་བུ་ལོན་བྱང་། །གནོད་སེམས་ཞི་ནས་ཕན་སེམས་ལྡན་པར་གྱུར། །ཕཊཿཕཊཿ་ཕཊཿ དེ་ནས་ནམ་མཁའ་སྒོ་འབྱེད་བྱ་
བ་ནི། རང་ཉིད་རྟོགས་པ་མཐོའམ། གལ་ཆེ་ན་བདག་གཞན་དབྱེར་མེད་དུ་བསྲེ་བ་ཡིན་ཀྱང་། སོ་སོར་འཕོ་བ་འདི་རང་ལ་གྲིབ་ཆུང་བས། བདག་དང་བསྲུང་བྱ་རྣམས་ཀྱི་ལུས་སྟོང་གསལ་ཕྲུ་མ་ཕུས་བཏབ་
པ་ལྟ་བུའི་དབུས་སུ། རྩ་དབུས་མ་ཕྱི་དཀར་ལ་ནང་དམར་བ། ངོ་བོ་སྟོང་ལ་རང་བཞིན་གསལ་བ་སྦ་ལྕགས་འབྲིང་པོ་ཙམ། ཡར་སྣེ་ཚངས་བུག་ཏུ་ཟུག་པ་སྐར་ཁུང་

ལྟ་བུ། མར་སྣེ་ལྟེ་འོག་ཏུ་ཟུག་པ་གསལ་བར་གྱུར། ཕཊཿ རྐང་མཐིལ་གཡས་སུ་ཕ་ལས་ཐོབ་པའི་ཐིག་ལེ་དཀར་པོ་སྲན་མ་ཙམ། གཡོན་དུ་མ་ལས་ཐོབ་པའི་རཀྟ་
དམར་པོ་སྲན་མ་ཙམ། ཕཊཿ དེ་གཉིས་ཡར་འཕར་གསང་གནས་སུ་སླེབས་པས་བྱ་མ་སར་གྱི་སྒོ་ང་ཙམ། ཕཊཿ ཡར་འཕར་ནས་ལྟེ་བར་སླེབས། ཕཊཿ སྙིང་ཁར་
སླེབས་པས་བདག་དང་བསྲུང་བྱའི་ཚེ་དང་བསོད་ནམས་བཀྲག་དང་གཟི་མདངས། རླུང་སེམས་ཐམས་ཅད་འདུས་པའི་ངོ་བོ་ཐིག་ལེ་ཁ་དོག་ལྔ་ལྡན་འོད་ཟེར་དང་
བཅས་པ་འཕར་འདར་ལིང་ངེ་བ་གཅིག་ཏུ་གྱུར། ཕཊཿ མགྲིན་པ། ཕཊཿ སྤྱི་བོ་ནས་རྒྱངས་ཀྱིས་ཐོན་ནས་མ་ཅིག་གི་ཐུགས་ཀར་ཐིམ་པས། ཐུགས་ཆོས་ཉིད་ཀྱི་
ནམ་མཁའ་དང་དབྱེར་མེད་ཁྱབ་གདལ་ཆེན་པོར་གྱུར། ཕཊཿ དེ་ནི་དབྱིངས་རིག་བསྲེ་བའོ། །དེ་ནས་ལུས་མཎྜལ་དུ་འབུལ་བ་ནི། ཕཊཿ མ་ཅིག་ཐུགས་ལས་རང་སེམས་རིག་པ་དེ། །
ཧྲཱིཿ ཡིག་དམར་པོ་ཕྱིར་འཕྲོས་པས། །ཕག་མོ་དམར་མོ་གྲི་ཐོད་འཛིན། །དེ་ཡིས་བེམ་པོ་བཤས་གྱུར་པས། །པགས་པ་གསེར་གྱི་ས་གཞིའི་དབུས། །རང་ལུས་རི་

༄༅། །མཆོག་ཉི་ཟླས་བརྒྱན། །སྡེབས་བཞི་གླིང་བཞི་གླིང་ཕྲན་བརྒྱད། །སེན་མཛུབ་ལྕགས་རིའི་ཁོར་ཡུག་བསྐོར། །ལུས་མཎྜལ་ཡོངས་སུ་རྫོགས་པ་
འདི་༑ །བླ་མ་ཡི་དམ་དཀོན་མཆོག་དང༌། །སངས་རྒྱས་བྱང་ཆུབ་སེམས་དཔའ་དང་། །མཁའ་འགྲོ་ཆོས་སྐྱོང་རྣམས་ལ་འབུལ། །གུ་རུ་དེ་ཝ་ཌཱཀྐི་ནི་རཏྣམཎྜལ་
པུཙྪ་མེ་གྷ་ས་མུ་དྲ་སྤ་ར་ཎ་ས་མ་ཡེ་ཧཱུཾ། མཆོད་སྦྱིན་སྐབས་སུ་ཕཊཿ འབྲོང་གི་རྔ་མ་ལྟ་བུ་འཇམ་ཞིང་སྙན་པར་བརྗོད། འདི་དག་གི་སྐབས་ཐམས་ཅད་དུ་རྣམ་ཤེས་སྤར་བ་སྐད་ཅིག་དྲན་རྫོགས་རེ་གྲུབ་ཀྱང་ལེགས། ཡང་
ན་སྔ་མའི་ལུས་དེས་ལྷག་མ་གང་འདོད་སོ་སོར་བསྒྱུར་ཞིང་མཆོད་ཀྱང་རུང༌། ཕཊཿ རང་གི་རྣམ་པར་ཤེས་པ་མཁའ་འགྲོ་མ་དམར་མོ་གྲི་གུག་ཐོད་ཁྲག་བསྣམས་པ་དེས། རང་གཞན་
དབྱེར་མེད་ཀྱི་བེམ་པོ་དེའི་སྨིན་མཚམས་ཡན་ཆད་རྦད་དེ་བཅད་པ། ཡེ་ཤེས་ཀྱི་ཀཱ་པ་ལ་ཕྱི་དཀར་ལ་ནང་དམར་བ་ཡངས་ཤིང་རྒྱ་ཆེ་བ་དཔྲལ་བ་རང་ལ་བསྟན་པ།
དེའི་ནང་དུ་ཤ་ཁྲག་རུས་གསུམ་གྲི་གུག་གིས་གཏུབ་ཅིང་སྤུངས་པ་དེ། ཐོད་སྐྱེད་གསུམ་གྱི་སྟེང་དུ་གནས་པ་ལ་རླུང་གཡོས་ཡེ་ཤེས་ཀྱི་མེ་འབར་བས་ཞུ་ཞིང་ཁོལ་

བ་ཟག་མེད་ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿཧཱུཾ་ཧ་ཧོ་ཧྲི་སྭཱ་ཧཱ། རང་གི་ཐུགས་ཀ་ནས་ལས་བྱེད་ཀྱི་མཁའ་འགྲོ་མ་གྲངས་མེད་པས་ཐོད་པའི་
བདུད་རྩི་བཅུས་ཤིང་ལྷ་སོ་སོ་ལ་མཆོད་པ་གྱུར། ཕཊཿཕཊཿ གདོས་བཅས་ལུས་ཀྱིས་སྟོང་གསུམ་གང་། །ཡི་གེ་གསུམ་གྱིས་བྱིན་གྱིས་བརླབས། །ཟག་མེད་བདུད་
རྩི་འོད་དུ་ཞུ། །ཕུད་རླངས་མཆོད་པའི་སྤྲིན་ཕུང་འཁྲིགས། །ཕྱོགས་བཅུའི་རྒྱལ་བ་སྲས་དང་བཅས། །བླ་མ་ཡི་དམ་མཁའ་འགྲོ་དང་། །དཔའ་བོ་དཔའ་མོའི་ཚོགས་
རྣམས་ཀུན། །མ་ལུས་པ་རྣམས་ཚིམ་གྱུར་ཅིག །ཕཊཿ་ཕཊཿ ཐོད་པ་བཅུད་རྩིས་གང་བ་འཕྲོས། །ཆོས་སྐྱོང་མ་མགོན་ལྕམ་དྲལ་དང༌། །བྲན་གཡོག་བཀའ་སྡོད་
འཁོར་བཅས་ཀྱི། །ཐུགས་དམ་མ་ལུས་བསྐངས་གྱུར་ཅིག །ཕཊཿཕཊཿ སྐད་ཅིག་ལ་ཕུང་པོའི་ལྷ་རོལ་གང་ལ་ཅི་འདོད་དེ་དང་དེར་བསྒྱུར་ལ། ཕཊཿ ཤ་ཁྲག་རུས་པ་འདོད་ཡོན་ཕུན་
སུམ་ཚོགས། །བ་སྤུ་རྩི་ཤིང་ནགས་ཚལ་རྒྱས། །དོན་སྣོད་ལྔ་ཡི་འཇའ་ཚོན་འཁྲིགས། །དབུགས་རླངས་ན་བུན་ཆུ་འཛིན་འཁྲིགས། །ཡུལ་མཁར་བེའུ་ལུག་གླང་པོ་

༄༅། །རྟ། །དར་ཟབ་འབྲུ་སྣ་རིན་ཆེན་གཏེར། །ལུས་དང་སྲོག་དང་ལོངས་སྤྱོད་དང༌། ཁ་རྗེ་དབང་ཐང་བཀྲག་མདངས་བཅས། །མ་ལུས་ལྷུན་གྲུབ་
དཔལ་འབྱོར་འདི། །ཚེ་རབས་འཁོར་བ་ཐོག་མེད་ཀྱི། །ལན་ཆགས་བདག་པོ་བདག་མོ་དང་། །བགེགས་རིགས་སྟོང་ཕྲག་བརྒྱད་ཅུ་དང༌། །བྱིས་པའི་གདོན་ཆེན་
བཅོ་ལྔ་དང་། །ལན་ཆགས་འཁོར་བའི་མགྲོན་ལ་སྦྱིན། །བུ་ལོན་ལན་ཆགས་བྱང་གྱུར་ཅིག །ཤ་འཁོན་འབྲེལ་ཐག་ཆོད་གྱུར་ཅིག །རྟག་ཏུ་བདེ་སྐྱིད་ལྡན་པ་
དང༌ ༈ །མཐར་ཐུག་སངས་རྒྱས་ཐོབ་པར་ཤོག །ཕཊཿཕཊཿཕཊཿ བདག་ལུས་ནོར་བུའི་གཏེར་ཁ་ཕྱེས། །དགོས་འདོད་ལྷུན་གྲུབ་བསམ་མི་ཁྱབ། །སྡུག་བསྔལ་
ཐམས་ཅད་སེལ་བའི་སྨན། །བདེ་ཆེན་ལྷུན་གྲུབ་རྒྱས་པའི་དཔལ། །ཟག་མེད་རོ་བཅུད་ལྡན་པའི་མཆོག །སྟོང་གསུམ་གང་བའི་བདུད་རྩི་འདི། །མཆོད་སྦྱིན་འདོད་
པའི་ལྷ་མོ་ཡིས། །དཔག་མེད་ཐོད་པར་བདུད་རྩི་སྤྲོས། །རིགས་དྲུག་སེམས་ཅན་ཚིམ་གྱུར་ཅིག །རང་རང་སྡུག་བསྔལ་ཞི་ནས་ཀྱང༌། །རྟག་ཏུ་བདེ་སྐྱིད་ལྡན་པ་

དང༌༑ །མཐར་ཐུག་སངས་རྒྱས་ཐོབ་པར་ཤོག །ཕཊཿ ཕཊཿ བདག་ལུས་གདོས་བཅས་ཕུང་པོ་འདི། །དཀར་གསུམ་མངར་གསུམ་སྨན་གྱི་མཆོག །དར་ཟབ་དང་
ནི་རིན་པོ་ཆེ། །འབྲུ་སྣ་དང་ནི་འདོད་ཡོན་ཚོགས། །བ་ལང་རྟ་དང་གླང་པོ་དང༌། །དཀོར་ནོར་སྣ་ཚོགས་བང་མཛོད་དང་། །མེ་ཏོག་རྩི་སྨན་ནགས་ཚལ་དང༌། །
གཞི་བདག་འདོད་པའི་ལོངས་སྤྱོད་རྣམས། །བདག་ལ་མེད་པ་གཅིག་ཀྱང་མེད། །ཅི་འདོད་ཅི་མཁོ་བདག་གིས་སྦྱིན། །གཞི་བདག་རྣམས་ལ་མཆོད་པ་འབུལ། །
ལྷག་མ་མེད་པ་བཞེས་ནས་ཀྱང་། །དགའ་མགུ་ཡི་རང་ལྡན་གྱུར་ཅིག །གདུག་རྩུབ་བསམ་ངན་ཞི་ནས་ཀྱང་། །བྱང་ཆུབ་སེམས་དང་ལྡན་གྱུར་ནས། །མཐར་ཐུག་
སངས་རྒྱས་ཐོབ་པར་ཤོག །ཕཊཿ ཕཊཿ བདཱག་ལུས་གདོས་བཅས་ཕུང་པོ་འདི། །ཤ་ཁྲག་རྫིང་བུ་ལྟེང་ཀ་དང༌། །ནེའུ་སེང་དང་ནི་དཔག་བསམ་ཤིང་། །སྐྱེད་མོས་
ཚལ་དང་ཁང་བཟང་རི། །ཡིད་བཞིན་ནོར་བུ་དྲི་བཟང་སྨན། །འདོད་ཡོན་གཟུགས་སྒྲ་དྲི་རོ་རེག །ཀླུ་ལ་མཁོ་བའི་ཡོ་བྱད་རྣམས། །བདག་ལ་མེད་པ་གཅིག་ཀྱང་

༄༅། །མེད། །ཅི་འདོད་ཅི་མཁོ་བདག་གིས་སྦྱིན། །ཀླུ་རིགས་རྣམས་ལ་མཆོད་པ་འབུལ། །ལྷག་མ་མེད་པར་བཞེས་ནས་ཀྱང་། །དགའ་མགུ་ཡི་རང་
ལྡན་གྱུར་ཅིག །བསམ་ངན་གདུག་རྩུབ་ཞི་ནས་ཀྱང་། །བྱང་ཆུབ་སེམས་དང་ལྡན་གྱུར་ནས། །མཐར་ཐུག་སངས་རྒྱས་ཐོབ་པར་ཤོག །ཕཊཿཕཊཿ དེ་ནས་དམར་འགྱེད་
ནི༑ བདུད་རྩིའི་ལྷག་མ་ཅུང་ཟད་ལུས་པ་ལ། མདུན་བསྐྱེད་ཀྱི་ཐུགས་ཀ་ནས། འོད་ཟེར་གཅིག་ཕོག་མ་ཐག་ཏུ། ཕཊཿ སྒྱུ་ལུས་ཤའི་རི་བོ། ཁྲག་གི་རྒྱ་མཚོ། ཀེང་
རུས་རུས་པའི་གྲམ་ཁྲོད་སྟོང་གསུམ་རབ་འབྱམས་འཇིག་རྟེན་གྱི་ཁམས་གང་བ་འདི། སྣང་སྲིད་ཀྱི་ལྷ་འདྲེ་བཀའི་ལྷ་སྲིན་སྡེ་བརྒྱད། དཀར་པོ་ལྷའི་སྡེ་ཚོགས། །
ནག་པོ་བདུད་ཀྱི་སྡེ་ཚོགས། དམར་པོ་བཙན་གྱི་སྡེ་ཚོགས། ཁྲ་བོ་གཟའི་སྡེ་ཚོགས། སྔོན་པོ་ཀླུའི་སྡེ་ཚོགས། སེར་པོ་གཉན་གྱི་སྡེ་ཚོགས། སྨུག་པོ་དམུའི་སྡེ་
ཚོགས༑ ལྗང་གུ་ས་བདག་གི་སྡེ་ཚོགས། རཀྴ་སྲིན་པོའི་སྡེ་ཚོགས། ལ་གསུམ་ན་འགྲིམས་པའི་བཙན། ལུང་གསུམ་ན་འགྲིམས་པའི་བདུད། གྲོང་གསུམ་ན་

འགྲིམས་པའི་འདྲེ་མོ། གཙང་ཐིལ། འབང་ཐིལ། མགར་ཐིལ། ཀླུ་ཐིལ། བེར་དཀར་བེར་ནག་ལ་སོགས་པའི་གདུག་པ་ཅན་རྣམས་དང༌། གཞན་ཡང་སྟེང་གདོན་
གཟའ་དྲང་སྲོང་། འོག་གདོན་ཀླུ་ས་བདག །བར་གདོན་གཉན་ཐེའུ་རང༌། བྱད་མ་ལྷ་སྲུང་དང་བཅས་པ། ཟ་འདྲེ་ཤི་གཤེད་དང་བཅས་པ་ཐམས་ཅད་སྐད་ཅིག་
རང་དབང་མེད་པར་འདིར་འདུས་ཤིག །ཧཱུཾ་ཧཱུཾ་ཧཱུཾཿ འདིར་ཤོག་འདིར་འདུས། ཤ་ཟོ་ཁྲག་འཐུང་། ཤ་ལ་དགའ་བས་ཤ་ཟོ། ཁྲག་ལ་དགའ་བས་ཁྲག་འཐུང་། རུས་
པ་ལ་དགའ་བས་རུས་པ་མུར། པགས་པ་ལ་དགའ་བས་པགས་པ་གྱོན། ཕཊཿཕཊཿཕཊཿ ཧཱུཾ། མཐོ་སྲིད་པའི་རྩེ་མོ་མན་ཆད་ནས། །དམའ་ན་རག་དམྱལ་ཁམས་
ཡན་ཆད་ཀྱི། །སྣང་ཞིང་སྲིད་པའི་ལྷ་འདྲེ་དང་། །བདག་ཅག་ཡོན་མཆོག་མི་ནོར་ལ། །གནོད་ཅིང་འཚེ་བའི་བགེགས་རིགས་དང་། །ཆོ་འཕྲུལ་སྟོན་པའི་འདྲེ་གདོན་
རྣམས༑ །ནམ་མཁའི་སྤྲིན་ཚོགས་བཞིན་དུ་འདུས་ལ་ཤོག །བར་སྣང་ཆར་པ་བཞིན་དུ་བོབ་ལ་ཤོག །ས་གཞི་རླུང་དམར་བཞིན་དུ་འཚུབས་ལ་ཤོག །ཟ་བའི་ཤ་

༄༅། །ཡང་འདི་ན་ཆེ། །བཏུང་བའི་ཁྲག་ཀྱང་འདི་ན་མང༌། །གྱོན་པའི་པགས་པ་འདི་ན་དྲོ། །མུར་བའི་ལྷ་པ་འདི་ན་ཞིམ། ཁྱེད་ལྷ་འདྲེ་རྣམས་ལ་
འདོད་ཡོན་ཚོགས། །ཐོགས་པ་མེད་པ་འབྱུང་གྱུར་ཅིག །ཕཊཿཕཊཿ ཁྱེད་འདིར་ཚོགས་རྣམས་ལ་ལུས་འདི་འབུལ། །ཕྱི་ཤ་གཟུགས་དྲུག་གི་མཆོད་པ་འབུལ། །
བཀའ་ཕ་རོལ་ཕྱིན་དྲུག་ཐོབ་པར་ཤོག །ནང་ཆ་བུ་དགུའི་མཆོད་པ་འབུལ། །ཐེག་པ་རིམ་དགུ་ཐོབ་པར་ཤོག །དོན་སྙིང་ལྔ་ཡི་མཆོད་པ་འབུལ། །སྐུ་ལྔ་ཡེ་ཤེས་
ཐོབ་པར་ཤོག །ཁྱེད་སྣང་ཞིང་སྲིད་པའི་ལྷ་འདྲེ་རྣམས། །རིངས་པ་རྣམས་ཀྱིས་རློན་པ་ཟོ། །མི་རིངས་པ་རྣམས་ཀྱིས་ཚོས་ལ་ཟོ། །ཤ་ཟན་ལྕབ་སྒྲ་དི་རི་རི། ཁྲག་
འཐུང་ཧུབ་སྒྲ་ཧོ་རོ་རོ། །རུས་མུར་སོ་སྒྲ་ཁྲ་ལ་ལ། །རྐང་བརྡུངས་ལྷ་བ་ལྗིབས་སེ་ལྗིབ། །དགྱེས་པའི་གད་མོ་ཤ་ར་ར། །མགུ་བའི་ཀླུ་ལེན་ཀྱུ་རུ་རུ། །དྲག་པོའི་རྐན་
སྒྲ་ཐགས་སེ་ཐག ༡ །ཁོག་སྟོད་ཡབ་བདུད་རྒྱལ་པོས་ཟོ། ཁོག་སྨད་མ་བདུད་སྲིན་མོས་ཟོ། །རྐེད་པ་སྣང་སྲིད་ལྷ་འདྲེས་ཟོ། ༢ །ཕྱི་ཤ་གཟུགས་དྲུག་ཕྱི་ཡི་ལྷ་

འདྲེས་ཟོ། །ནང་ཆ་བུ་དགུ་ནང་གི་ལྷ་འདྲེས་ཟོ། །བར་ཤ་གསུམ་པོ་བར་གྱི་ལྷ་འདྲེས་ཟོ། །ནང་རོལ་དམན་པོ་ཆུང་སྲིས་ཟོ། །མཆིན་པ་སྲིད་པའི་འདྲེ་དགུས་ཟོ། །
མཁལ་མ་གཙུག་ལག་གདོན་བཅུས་ཟོ། །མཚེར་པ་ཡུལ་འདྲེ་འཁྱམས་པོས་ཟོ། །གློ་བ་བན་ཆེན་བརྒྱ་དང་བོན་ཆུང་སྟོང་། །ཤན་པ་མི་རིགས་འབུམ་གྱིས་ཟོ། །གློ་
ཚལ་བྱད་མ་རྦོད་སྟོང་ཟོ། །པགས་པ་ཀླུ་དང་ས་བདག་ཟོ། །ཀླུ་དང་ས་བདག་ཚིམ་གྱུར་ཅིག །བྱ་རྒོད་ཐེད་ལ་རོལ་བ་བཞིན། །ཕུད་ལྷག་མ་མེད་པར་འདི་བཞེས་
ཤིག ༑བྱིས་ནག་ཆུ་ལ་རུབ་པ་བཞིན། །ཕུད་ལྷག་མ་མེད་པར་འདི་བཞེས་ཤིག །སེངྒེ་ཤ་ལ་རོལ་བ་བཞིན། །ཕུད་ལྷག་མ་མེད་པར་འདི་བཞེས་ཤིག །ཤ་རུལ་
སྦྲང་མ་འཚུབས་པ་བཞིན། །ཕུད་ལྷག་མ་མེད་པར་འདི་བཞེས་ཤིག །དམག་ཆེན་མནོག་ཆེན་མཆོད་པ་བཞིན། །ཕུད་ལྷག་མ་མེད་པར་འདི་བཞེས་ཤིག ཁྱེད་ལྷས་
འདོད་ལྷས་ཀྱང་ཁྱེར་ལ་སོང་། །འདྲེས་འདོད་འདྲེས་ཀྱང་ཁྱེར་ལ་སོང་། །ཆེ་ཆུང་མེད་པར་མཉམ་པར་གྱིས། །དྲག་ཞན་མེད་པར་ཚིམས་གྱུར་ཅིག །ཕཊཿ ཀྱི་མ་

༄༅། །འདིར་ཚོགས་སྣང་སྲིད་ལྷ་མ་སྲིན། སྐྱེ་འགྲོའི་ཚེ་སྲོག་ཉུལ་མའི་ཚོགས། །སྒྱུ་མ་གཟུགས་ཀྱི་ཕུང་པོ་འདི། །མི་རྟག་འཇིག་པའི་ཆོས་ཅན་ཡིན། །
ངས་ཅིས་ཀྱང་མི་བཞག་འདོར་བ་ལ། །འདྲེ་ཁྱེད་རྣམས་དགོས་ན་སུས་དྭགོས་ཁྱེར། །སྤྱིར་འགྲོ་བ་ཡོངས་ཀྱི་གླུད་དུ་བསྔོ། །སྒོས་དྲིན་ཆེན་ཕ་མའི་གླུད་དུ་བསྔོ། །
ཡང་སྒོས་བླ་མ་སློབ་དཔོན་གྱི་གླུད་དུ་བསྔོ། །གྲྭ་རོགས་གྲོགས་མཆེད་ཀྱི་གླུད་དུ་བསྔོ། །འཁོར་བུ་རིགས་རྣམས་ཀྱི་གླུད་དུ་བསྔོ། །ལུས་ཤ་ཁྲག་མཆོད་སྦྱིན་འདི་
བསྔོས་པས། ཁྱོད་དགའ་མགུ་ཡི་རང་ཚིམས་གྱུར་ཅིག །སྔོན་ཆད་འཁོར་བ་ཐོག་མེད་ཀྱི། །བུ་ལོན་ལན་ཆགས་བྱང་གྱུར་ཅིག །ཤ་འཁོན་སྒྲིབ་པ་དག་གྱུར་ཅིག །
གནོད་སེམས་གདུག་སེམས་ཞི་གྱུར་ཅིག །སྡང་སེམས་འཁྲུགས་སེམས་ཞི་གྱུར་ཅིག །བྱང་ཆུབ་སེམས་དང་ལྡན་གྱུར་ཅིག །བྱང་ཆུབ་སེམས་དང་ལྡན་ནས་ཀྱང་། །
བླ་མེད་བྱང་ཆུབ་ཐོབ་པར་ཤོག །ཕཊཿ ཕཊཿ གཅོད་ཡུལ་བླ་མ་དཀྱིལ་འཁོར་ལྷ་ཚོགས་ལ། །བདག་དང་བསྲུང་བྱ་ལྷ་འདྲེ་བཅས་པ་རྣམས། ཁ་ཙམ་མིན་པ་དད་

གུས་རྩེ་གཅིག་གིས། །མགྲིན་གཅིག་དབྱངས་གཅིག་གསོལ་བ་འདེབས་པར་གྱུར། །ན་མོ་གུ་རུ། གནས་འོག་མིན་ཆོས་དབྱིངས་ཕོ་བྲང་ན། །ཡུམ་ཆེན་ཤེས་རབ་
ཕར་ཕྱིན་ལ་གསོལ་བ་འདེབས། །བདག་གསོལ་འདེབས་ཀྱི་བུ་ལ་བྱིན་གྱིས་རློབས། །རྐྱེན་ཕྱི་ནང་གི་བར་ཆད་ཞི་བ་དང༌། །མཆོག་ཐུན་མོང་གཉིས་ཀྱི་དངོས་གྲུབ་
སྩོལ༑ །བུ་སྐྱེ་བ་མེད་པར་ལམ་སྣ་དྲོངས། །ཕཊཿ ཅེས་ཚིག་མཚམས་རེ་ན་འགྲེས་ཡིན་ཀྱང་བསྡུས་པ་ནི། གནས་བྱ་རྒོད་ཕུང་པོའི་རི་བོ་ན། །ཡང་དག་རྫོགས་པའི་སངས་རྒྱས་ལ་
གསོལ་བ་འདེབས། །གནས་སེང་ཆེན་བསྣོལ་བའི་ཁྲི་སྟེང་ན། །འཇམ་དཔལ་སྨྲ་བའི་སེངྒེ་ལ་གསོལ་བ་འདེབས། །དཔལ་གཡུ་ལོ་བཀོད་པའི་ཞིང་ཁམས་ན། །
མཚན་ལྡན་རྗེ་བཙུན་སྒྲོལ་མ་ལ་གསོལ་བ་འདེབས། །གནས་མཁའ་སྤྱོད་མཁའ་འགྲོའི་བཞུགས་གནས་ན། །མཁའ་འགྲོ་སུ་ཀ་སིདྡྷི་ལ་གསོལ་བ་འདེབས།
གནས་རྒྱ་གར་འཇག་མའི་སྤྱིལ་བོ་ན། །མཁས་པ་ཨཱརྱ་དེ་ཝ་ལ་གསོལ་བ་འདེབས། །བདག་གསོལ་འདེབས་ཀྱི་བུ་ལ་བྱིན་གྱིས་རློབས། །རྐྱེན་ཕྱི་ནང་གི་བར་ཆད་

༄༅། །ཞི་བ་དང༌། །མཆོག་ཐུན་མོང་གཉིས་ཀྱི་དངོས་གྲུབ་སྩོལ། །བུ་སྐྱེ་བ་མེད་པར་ལམ་སྣ་དྲོངས། །ཕཊཿ དེ་ནས་ཡིད་ཀྱིས་ལུས་སྦྱིན་དམིགས་པ་མི་གཅིག་པ་མང་པོ་
བྱེད་ཅིང་ངག་གིས་གསོལ་འདེབས་རྣམས་དབྱངས་དང་བཅས་པ་བྱེད་པ་སྔར་ནས་ཕྱག་ལེན་གྱི་བརྒྱུད་པ་ཡོད་པའི་ཕྱིར། འདི་དག་གི་སྐབས་སུ་ཡང་སྐད་ཅིག་ལ་རྣམ་ཤེས་སྤར་ཐེངས་རེ་བྱས་ན་ལེགས། མ་ཐུབ་ན་ཡང་སྔར་སྤར་ནས་ལུས་
དེའི་ལྷག་མ་ལ་དེ་ལྟར་སོ་སོར་བསྒོམས་ཀྱང་རུང་ངོ༌། །ཕཊཿལྷ་ཚོགས་རྣམས་ཀྱི་ཐུགས་ལས་བདུད་རྩི་བབས། །ལུས་རྣམས་ཕྲོད་པ་འོ་མས་གང་བ་བཞིན། །སྒྱུ་ལུས་འགྱེལ་བས་
སྟོང་གསུམ་བདུད་རྩིས་གང་། །དཀར་སྣམ་སྙི་འབོལ་ཞིམ་མངར་རོ་བརྒྱ་ལྡན། །ཐུགས་ཀའི་འོད་ཟེར་ཕོག་པས་མི་གཙང་སྦྱང་། །རྣམ་པར་དག་པའི་ཕུད་རླབས་
མཆོད་སྤྲིན་འཕྲོས། །ཟག་མེད་ཤ་ལྔ་བདུད་རྩི་ལྔའི་རང་བཞིན། །ལྷ་ཚོགས་ལྗགས་ལས་རང་རང་ཕྱག་མཚན་གྱི། །དབྱིབས་ཅན་འོད་ཟེར་སྨྲ་གུས་གསོལ་བས་
མཉེས༑ །ཕཊཿ ཕཊཿ གནས་ལ་སྟོད་དིང་རིའི་བླ་འཁོར་ན། །སྤྲུལ་སྐུ་དམ་པ་སངས་རྒྱ་ལ་གསོལ་བ་འདེབས། །གནས་རྒྱ་བོད་གཉིས་ཀྱི་ས་མཚམས་ན། །སྐྱོ་

སྟོན་བསོད་ནམས་བླ་མ་ལ་གསོལ་བ་འདེབས། །གནས་ཟངས་རི་མཁར་དམར་གྱི་དགོན་པ་ན། །མ་ཅིག་ལབ་ཀྱི་སྒྲོན་མ་ལ་གསོལ་བ་འདེབས། །གནས་ཤམ་པོ་
གངས་ཀྱི་རྭ་བ་ན། རྗེ་བཙུན་གཟིལ་གནོན་ཆེན་པོ་ལ་གསོལ་བ་འདེབས། །གནས་བཀྲ་ཤིས་གླང་ལུང་གི་དགོན་པ་ན། །སྲས་མཆོག་རྒྱལ་བ་དོན་གྲུབ་ལ་གསོལ་
བ་འདེབས། །གནས་སྙེ་མོ་ཁུ་ཡི་རྭ་བ་ན། ཁུ་སྒོམ་ཆོས་ཀྱི་སེངྒེ་ལ་གསོལ་བ་འདེབས། །གནས་གར་བཞུགས་ཆོས་ཀྱི་ཕོ་བྲང་ན། །བཀའ་བབས་བུ་ཆེན་བཅུ་དྲུག་
ལ་གསོལ་བ་འདེབས། །གནས་རྒྱལ་ཁམས་ཕྱོགས་མེད་ཀྱི་དགོན་པ་ན། །བརྒྱུད་འཛིན་བརྒྱ་དང་རྩ་བརྒྱད་ལ་གསོལ་བ་འདེབས། །བདག་གསོལ་འདེབས་ཀྱི་བུ་
ལ་བྱིན་གྱིས་རློབས། །རྐྱེན་ཕྱི་ནང་གི་བར་ཆད་ཞི་བ་དང་། །མཆོག་ཐུན་མོང་གཉིས་ཀྱི་དངོས་གྲུབ་སྩོལ། །བུ་སྐྱེ་བ་མེད་པར་ལམ་སྣ་དྲོངས། །ཕཊཿ ཕཊཿ མ་
ཅིག་ཐུགས་ལས་ཕག་མོ་དམར་མོ་འཕྲོས། །དེ་ལས་ལས་བྱེད་མཁའ་འགྲོ་གྲངས་མེད་སྤྲོས། །བེམ་པོའི་པགས་པ་རལ་བ་བནྡྷའི་སྣོད། །སྟོང་གསུམ་ཙམ་གྱི་ནང་

༄༅། །དུ་ཤ་ཁྲག་རྣམས། །ཉིལ་གྱིས་ཞིག་པའི་སྟེང་དུ་ཨོཾ་ཨཱཿཧཱུྃ། །གྲི་གུག་ལན་གསུམ་དཀྲུགས་པས་ཡིག་གསུམ་ཞུ། །ཟག་མེད་ཤ་ལྔ་བདུད་རྩི་ལྔའི་
རང་བཞིན། །རླངས་པ་མཆོད་པའི་སྤྲིན་ཕུང་ནམ་མཁར་ཁྱབ། །ལས་བྱེད་མཁའ་འགྲོས་ཐོད་པའི་ཞལ་བུས་བཅུས། །ལྷ་ཚོགས་རྣམས་ལ་སོ་སོར་ཕྱག་ཏུ་ཕུལ། །
ཕཊཿ ཕཊཿ གནས་རྡོ་རྗེ་གུར་ཁང་གི་གཞལ་ཡས་ན། །ལབ་འདུལ་རྡོ་རྗེ་སྒྲོན་མ་ལ་གསོལ་བ་འདེབས། །གནས་རི་གོང་དཔལ་གྱི་ཡང་དགོན་ན། །པཎ་ཆེན་དོན་
ཡོད་རྡོ་རྗེ་ལ་གསོལ་བ་འདེབས། །གནས་སྟོད་ལུང་མཚུར་ཕུའི་དགོན་པ་ན། །གྲུབ་ཆེན་ཀརྨ་པཀྵི་ལ་གསོལ་བ་འདེབས། །གནས་བདུད་བཞི་ཟིལ་གནོན་གྱི་ཕོ་
བྲང་ན། །རྗེ་རང་བྱུང་རྡོ་རྗེ་ལ་གསོལ་བ་འདེབས། །ཆོས་ཕྱག་རྒྱ་ཆེན་པོའི་ཕོ་བྲང་ན། །རྗེ་ཀུན་དགའ་རྣམ་རྒྱལ་ལ་གསོལ་བ་འདེབས། །གནས་ཕྱོགས་མེད་ཕྲིན་
ལས་ཕོ་བྲང་ན། །རྗེ་ཀརྨ་ཆགས་མེད་ལ་གསོལ་བ་འདེབས། །བདག་གསོལ་འདེབས་ཀྱི་བུ་ལ་བྱིན་གྱིས་རློབས། །རྐྱེན་ཕྱི་ནང་གི་བར་ཆད་ཞི་བ་དང༌། །མཆོག་

ཐུན་མོང་གཉིས་ཀྱི་དངོས་གྲུབ་སྩོལ། །བུ་སྐྱེ་བ་མེད་པར་ལམ་སྣ་དྲོངས། །ཕཊཿ ཕཊཿ ཕཊཿ རང་རིག་ཌཱཀྐི་དམར་མོ་གྲི་ཐོད་འཛིན། །སྤྱན་གསུམ་གྱེན་གཟིགས་
རང་འདྲ་གྲངས་མེད་འཕྲོས། །རང་བྱུང་ཐོད་སྐྱེད་གསུམ་སྟེང་བན་འབར། །དེ་ནང་ལུས་འཕངས་ཤ་ཁྲག་ཉིལ་གྱིས་ཞིག །གྲི་གུག་གིས་དཀྲུགས་ཤ་ལྔ་བདུད་རྩི་
ལྔ༑ །དེ་སྟེང་ཡི་གེ་ཨོཾ་ཨཱཿཧཱུྃ་གསུམ་གནས། །སླར་ཡང་དཀྲུགས་པས་ཡི་གེ་གསུམ་ཡང་ཞུ། །ཡེ་ཤེས་བདུད་རྩིའི་རླངས་པ་མཆོད་སྤྲིན་འཁྲིགས། །དྭངས་མ་བདུད་
རྩི་སྙིགས་མ་ཤ་ལྔའི་ཚོགས། །རོ་བཅུད་ནུས་པ་ཕུན་སུམ་ཚོགས་པ་ནི། །མཁའ་འགྲོ་རྣམས་ཀྱི་ཕྱག་གཡས་ཐོད་པ་ཡིས། །བཅུས་ཤིང་དཀྱིལ་འཁོར་ལྷ་ཚོགས་
རྣམས་མཆོད་དེ། །ཡུམ་ཆེན་ལན་གསུམ་ཐུབ་པ་འཁོར་བཅས་གསུམ། །དམ་པ་མ་ཅིག་ཕག་མོ་གཙོ་འཁོར་རྣམས། །ལན་གསུམ་མཆོད་ཅིང་ཆོས་སྐྱོང་ལ་སོགས་
པ༑ །མགྲོན་རིགས་མ་ལུས་ཐམས་ཅད་མཆོད་པས་མཉེས། །ཕཊཿ ཕཊཿ གནས་གཉན་ས་རི་ཁྲོད་ཀྱི་དགོན་པ་ན། །གྲུབ་ཐོབ་གཅོད་ཡུལ་བརྒྱུད་པ་ལ་གསོལ་བ་

༄༅། །འདེབས། །གནས་སྤྱི་གཙུག་ཉི་ཟླའི་གདན་སྟེང་ན། །དྲིན་ཆེན་རྩ་བའི་བླ་མ་ལ་གསོལ་བ་འདེབས། །གནས་དངོས་གྲུབ་ཀུན་འབྱུང་གི་ཕོ་བྲང་
ན༑ །ཡི་དམ་རྒྱལ་བའི་ལྷ་ཚོགས་ལ་གསོལ་བ་འདེབས། །གནས་བསིལ་བ་ཚལ་གྱི་དུར་ཁྲོད་ན། །ཆོས་སྐྱོང་མ་མགོན་ལྕམ་དྲལ་ལ་གསོལ་བ་འདེབས། །བདག་
གསོལ་འདེབས་ཀྱི་བུ་ལ་བྱིན་རློབས། །རྐྱེན་ཕྱི་ནང་གི་བར་ཆད་ཞི་བ་དང༌། །མཆོག་ཐུན་མོང་གཉིས་ཀྱི་དངོས་གྲུབ་སྩོལ། །བུ་སྐྱེ་བ་མེད་པར་ལམ་སྣ་དྲོངས། །
ཕཊཿ ཕཊཿ ཕཊཿ རིག་པ་ཕྲལ་བའི་བེམ་པོ་ཆེ་ཞིང་ཚོ། །བཀྲག་མདངས་རོ་བཅུད་ལྡན་པ་ཧྲིལ་གྱིས་འགྱེལ། །འཇིག་རྟེན་ཁྱབ་ལ་མགྲོན་རིགས་ཐམས་ཅད་
ཀྱིས༑ །བདུད་རྩིའི་རྣམ་པར་གང་འདོད་ལོངས་སྤྱོད་གྱུར། །འདི་བཅོམ་ལྡན་འདས་ཀྱི་ཉ་དེས་པའི་སྐྱེས་རབས་ཀྱི་དོན་བསྡུས་མན་ངག་གོ །ཕཊཿ ཐུབ་དབང་བྱམས་པ་ཐོགས་མེད་དབྱིག་
གི་གཉེན། །ཨཱརྱ་དེ་ཝ་དམ་པ་རྒྱ་གར་སོགས། །མདོ་ལུགས་བརྒྱུད་པ་རྣམས་ལ་གསོལ་བ་འདེབས། །ཡུམ་ཆེན་རྡོ་རྗེ་འཆང་དང་ཤཱཀྱ་ཐུབ། །སྨྲ་སེང་ཨཱརྱ་དེ་ཝ་

དམ་པ་རྗེ། །སྔགས་ལུགས་རིང་བརྒྱུད་རྣམས་ལ་གསོལ་བ་འདེབས། །སྟོན་པ་རབ་འབྱོར་འཕགས་པ་ཀུན་དགའ་བོ། །ཀླུ་སྒྲུབ་ཨཱརྱ་དེ་ཝ་ཆེ་ཆུང་གཉིས། །ཕ་
བརྒྱུད་ཐབས་ཀྱི་བརྒྱུད་པ་ལ་གསོལ་བ་འདེབས། །ཡུམཆེན་སྒྲོལ་མ་སུ་ཁ་སིདྡྷི་དང་། །དམ་པ་རྒྱ་གར་མ་ཅིག་ལབ་ཀྱི་སྒྲོན། །མ་བརྒྱུད་ཤེས་རབ་བརྒྱུད་པ་ལ་
གསོལ་བ་འདེབས། །བཅོམ་ལྡན་ཤཱཀ་ཐུབ་མགོན་པོ་འཇམ་པའི་དབྱངས། །རྗེ་བཙུན་སྒྲོལ་མ་མ་ཅིག་ལབ་ཀྱི་སྒྲོན། །དོན་གྱི་བརྒྱུད་པ་རྣམས་ལ་གསོལ་བ་
འདེབས༑ །རྡོ་རྗེ་འཆང་ཆེན་རྗེ་བཙུན་འཕགས་མ་སྒྲོལ། །ལབ་ཀྱི་སྒྲོན་མ་ཐོད་སྨྱོན་བསམ་འགྲུབ་སོགས། །སྔགས་ལུགས་བརྒྱུད་པ་རྣམས་ལ་གསོལ་བ་
འདེབས༑ །ཡུམ་ཆེན་ཤཱཀ་ཐུབ་སྨྲ་སེང་སྒྲོལ་མ་དང༌། །སུ་ཁ་སིདྡྷི་ཨཱརྱ་དེ་ཝ་སོགས། །རིང་བརྒྱུད་བླ་མ་རྣམས་ལ་གསོལ་བ་འདེབས། །རྡོ་རྗེ་ཕག་མོ་མ་ཅིག་ལབ་
ཀྱི་སྒྲོན། ཁམ་བུ་ཡག་ལེགས་གྲུབ་ཆེན་ཡེ་ཤེས་འབར། །ཉེ་བརྒྱུད་བླ་མ་རྣམས་ལ་གསོལ་བ་འདེབས། །རྒྱལ་བ་དོན་གྲུབ་གཉན་ཆུང་ལོ་ཙཱ་བ། །གྲྭ་པ་ཧར་ཐོན་

༄༅། །ཁམ་བུ་ཡག་ལེགས་སོགས། །མདོ་ལུགས་བརྒྱུད་པ་རྣམས་ལ་གསོལ་བ་འདེབས། །ཐོད་སྨྱོན་བསམ་གྲུབ་གངས་པ་སྨུགས་སངས་དང༌། །
གངས་པ་ལྷུན་གྲུབ་གྲུབ་ཆེན་ཀརྨ་པ། །གཅོད་ཚོགས་བརྒྱུད་པ་རྣམས་ལ་གསོལ་བ་འདེབས། ཁུ་སྒོམ་ཆོས་སེང་སངས་རྒྱས་གཉེན་སྟོན་དང་། ཁམ་བུ་ཡག་ལེགས་
གྲུབ་ཆེན་ཡེ་ཤེས་འབར། །ཟུང་འཇུག་བརྒྱུད་པ་རྣམས་ལ་གསོལ་བ་འདེབས། །མ་ཅིག་ལབ་སྒྲོན་སྤྲུལ་སྐུ་ལབ་འདུལ་མ། །བརྩོན་འགྲུས་སེངྒེ་ཁམ་བུ་ཡག་
ལེགས་སོགས། །གཏེར་ཆོས་བརྒྱུད་པ་རྣམས་ལ་གསོལ་བ་འདེབས། །ཡེ་ཤེས་འབར་བ་རྟོགས་ལྡན་གནམ་མཚོ་བ། །རང་བྱུང་གཡུང་སྟོན་རོལ་བའི་རྡོ་རྗེ་
ཞབས༑ །རྟོགས་ལྡན་དར་མ་རྒྱལ་མཚན་མཁའ་སྤྱོད་དབང་། །དེ་བཞིན་གཤེགས་པ་རཏྣ་བྷ་དྲ་དང༌། །དོན་ལྡན་འཇམ་དཔལ་བཟང་པོ་གཉེན་པའི་ཞབས། །མི་
སྐྱོད་རྡོ་རྗེ་རྒྱལ་བ་དཀོན་མཆོག་འབངས། །དབང་ཕྱུག་རྡོ་རྗེ་ཆོས་ཀྱི་དབང་ཕྱུག་དང༌། །ཀུན་དགའ་རྣམ་རྒྱལ་ཀརྨ་ཆགས་མེད་སོགས། །གཅོད་ཁྲིད་བརྒྱུད་པ་

རྣམས་ལ་གསོལ་བ་འདེབས། །རྩ་བའི་བླ་མ་སངས་རྒྱས་ཆོས་ཀྱི་སྐུ། །ཡིན་པར་མདོ་རྒྱུད་ཀུན་ལས་རྒྱ་ཆེར་གསུངས། །ཉེ་བའི་བརྒྱུད་པ་དེ་ལ་གསོལ་བ་
འདེབས༑ །རང་སེམས་རྟོགས་ན་ཡུམ་ཆེན་དེ་ཉིད་རང༌། །དེ་ལས་གཞན་ནས་སངས་རྒྱས་མེད་གསུངས་ཕྱིར། །ཤིན་ཏུ་ཉེ་བརྒྱུད་དེ་ལ་གསོལ་བ་འདེབས། །ཡི་
དམ་ཁྲོས་མ་བདུད་འདུལ་ལྷ་ལྔ་མ། །དངོས་གྲུབ་ཀུན་སྟེར་གཅོད་ཡུལ་བཀའ་བབས་ལྷ། །སྣང་སྲིད་ཟིལ་གནོན་མ་ལ་གསོལ་བ་འདེབས། །མ་ཅིག་བཀའ་སྟོད་
ཌཱཀྐི་སྲུང་མའི་ཚོགས། །གཅོད་ཡུལ་བཀའ་སྲུང་རྣལ་འབྱོར་བུ་བཞིན་སྐྱོང་། །བསྟན་སྲུང་ཆོས་སྐྱོང་རྣམས་ལ་གསོལ་བ་འདེབས། །དེ་ལྟར་གསོལ་བ་བཏབ་པས་
ལྷ་རྣམས་ཀྱི། །དཔྲལ་བ་མགྲིན་པ་ཐུགས་ཀ་སོ་སོར་ནས། །ཨོཾ་དཀར་ཨཱ་དམར་ཧཱུཾ་མཐིང་དཔག་མེད་བྱུང༌། །བདག་དང་བསྲུང་བྱའི་ལུས་ངག་ཡིད་ལ་ཐིམ། །སྐུ་
གསུང་ཐུགས་ཀྱི་བྱིན་རླབས་དཔག་མེད་ཐོབ། ཕཊཿ ཕཊཿ ཕཊཿ གཅོད་ཡུལ་བརྒྱུད་པའི་བླ་མ་ཡི་དམ་དང༌། །མཁའ་འགྲོ་ཆོས་སྐྱོང་སྲུང་མ་ཐམས་ཅད་ལ། །

༄༅། །སྙིང་ཁོང་རུས་པའི་གཏིང་ནས་གསོལ་བ་འདེབས། །བྱིན་གྱིས་རློབས་ཤིག་གཅོད་ཡུལ་བརྒྱུད་པའི་ཚོགས། །དངོས་གྲུབ་སྩོལ་ཅིག་ཨ་མ་ལབ་
ཀྱི་སྒྲོན། །གསོལ་བ་འདེབས་སོ་དམ་པ་རྒྱ་གར་བ། །དངོས་གྲུབ་སྩོལ་ཅིག་བདུད་འདུལ་ཁྲོས་མའི་ཚོགས། །གསོལ་བ་འདེབས་སོ་རྗེ་བཙུན་གླང་ལུང་བ། །དངོས་
གྲུབ་སྩོལ་ཅིག་གནས་གསུམ་མཁའ་འགྲོའི་ཚོགས། །ལུས་ལ་སྐུ་ཡི་བྱིན་གྱིས་བརླབ་ཏུ་གསོལ། །འཆི་མེད་ཚེ་ཡི་དངོས་གྲུབ་སྩལ་དུ་གསོལ། །ངག་ལ་གསུང་གི་
བྱིན་གྱིས་བརླབ་ཏུ་གསོལ། །ནུས་མཐུ་སྔགས་ཀྱི་དངོས་གྲུབ་སྩལ་དུ་གསོལ། །སེམས་ལ་ཐུགས་ཀྱི་བྱིན་གྱིས་བརླབ་ཏུ་གསོལ། །ཕྱག་རྒྱ་ཆེན་པོའི་དངོས་གྲུབ་
སྩལ་ཏུ་གསོལ། །གསོལ་བ་འདེབས་སོ་སྣང་སྲིད་བྱིན་གྱིས་རློབས། །གཉན་ས་རི་ཁྲོད་འགྲིམ་པར་བྱིན་གྱིས་རློབས། །ཕུང་པོ་གཟན་དུ་བསྐྱུར་བར་བྱིན་གྱིས་
རློབས༑ །བདག་འཛིན་རྩ་བ་ཆོད་པར་བྱིན་གྱིས་རློབས། །རྐྱེན་ངན་གྲོགས་སུ་འཆར་བར་བྱིན་གྱིས་རློབས། །ན་ཚ་ལམ་དུ་ལོངས་པར་བྱིན་གྱིས་རློབས། །བདུད་

བཞི་རང་སར་གྲོལ་བར་བྱིན་གྱིས་རློབས། །དངོས་གྲུབ་རྣམ་གཉིས་ཐོབ་པར་བྱིན་གྱིས་རློབས། །དེ་ལ་རློམ་སེམས་མེད་པར་བྱིན་གྱིས་རློབས། །མཐའ་བྲལ་སྟོང་
ཉིད་རྟོགས་པར་བྱིན་གྱིས་རློབས། །དེ་ལ་ཡེངས་པ་མེད་པར་བྱིན་གྱིས་རློབས། །ལྷ་འདྲེ་སེམས་སུ་ཆོད་པར་བྱིན་གྱིས་རློབས། །དངོས་མེད་འགྲོ་དོན་ནུས་པར་
བྱིན་གྱིས་རློབས། །འཕོ་བ་མཁའ་སྤྱོད་འགྲུབ་པར་བྱིན་གྱིས་རློབས། །ཉག་གཅིག་རྩད་ནས་ཆོད་པར་བྱིན་གྱིས་རློབས། །གཅོད་ཡུལ་མཐའ་རུ་ཕྱིན་པར་བྱིན་གྱིས་
རློབས༑ །གཉན་ས་འདི་རུ་བྱིན་གྱིས་རློབས། །མལ་ས་འདི་རུ་བྱིན་གྱིས་རློབས། །ད་ལྟ་ཉིད་དུ་བྱིན་གྱིས་རློབས། །མྱུར་བ་ཉིད་དུ་བྱིན་གྱིས་རློབས། །སྐད་ཅིག་
ཉིད་ལ་བྱིན་གྱིས་རློབས། །ཕཊཿ ཕཊཿ དམ་པའི་བསྟོད་པ་མ་གཅིག་གིས་མཛད་པའི་བྱིན་རླབས་དམིགས་པ་ནི། ༈ ཕཊཿ མདུན་གྱི་ནམ་མཁར་ཕ་གཅིག་དམ་པ་ཡི། །སྐུ་ལས་བྱིན་
རླབས་མེ་ཡི་ཚྭ་ཚའི་ཚུལ། །ཕྲོམ་ཕྲོམ་འཕྲོས་པས་བདག་དང་བསྲུང་བྱ་ཡི། །ལུས་ཀྱི་ནད་གདོན་ལུས་དང་བཅས་པ་རྣམས། །ཐལ་བ་བུན་གྱིས་བསྲེགས་ནས་

༄༅། །དངོས་མེད་གྱུར། །བྱིན་རླབས་ཞུགས་ཤིང་སྐྱེ་མེད་དོན་རྟོགས་ཤོག །ཕཊཿ ཕཊཿ རྗེ་བླ་མ་རྣམས་ལ་ཕྱག་འཚལ་ལོ། །བཀའ་བརྒྱུད་པ་རྣམས་
ལ་གསོལ་བ་འདེབས། །སྒོས་བཀའ་དྲིན་ཅན་གྱིས་བྱིན་གྱིས་རློབས། །གནས་མཆོག་དམ་པ་ཡ་ཀི་ན། །ཕྱི་སྐོར་གཅིག་བསྐོར་གཉིས་བསྐོར་མ་གསུམ། །ཕྱི་བསྐོར་
བ་ལྕགས་རི་མུ་ཁྱུད་བསྐོར། །བར་བསྐོར་བ་ལྷོ་རྒྱལ་འཛམ་བུ་གླིང༌། །ནང་བསྐོར་བ་དིང་རི་གླ་འཁོར་བསྐོར། །རི་མཁན་པ་ཁྲོད་ཀྱི་དགོན་པ་ན། །ཉི་ཟླ་པདྨའི་
གདན་སྟེང་ན། །གནས་དེ་ན་སུ་བཞུགས་སུ་མ་བཞུགས། །གནས་དེ་ན་དམ་པ་སངས་རྒྱས་བཞུགས། །སྐུ་འཁྲུངས་པ་རྒྱ་གར་ཡུལ་དུ་འཁྲུངས། །གསུང་སྒྲག་པ་
བོད་ཡུལ་དབུས་སུ་བསྒྲགས། །རྗེ་འགྲོ་བའི་མགོན་པོ་རྡོ་རྗེ་འཆང་། །སྨྲ་བའི་སེངྒེ་མཚུངས་པ་མེད། །དཔལ་ཆེན་བིརླ་དྲོད་ཚད་མཁན། །ཨཱརྱ་དེ་ཝ་སྒྲ་ཚད་
མཁས༑ །དམ་པ་མི་རྟོག་རྒྱུད་སྡེ་མཁན། །རྗེ་མི་ཕམ་མགོན་པོ་བཅོམ་ལྡན་འདས། །འཛམ་བུ་གླིང་གི་རྒྱན་གཅིག་པུ། །རྗེ་འགྲོ་བའི་མགོན་པོ་ལ་གསོལ་བ་

འདེབས༑ །འགྲོ་བའི་མགོན་པོས་བྱིན་གྱིས་རློབས། །རྗེ་དམ་པ་སངས་རྒྱས་རིན་པོ་ཆེ། ཁོང་སྟེང་དེར་ལྷ་ཚོགས་ཐིབས་སེ་ཐིབ། །གཡས་ན་དཔའ་བོའི་ངར་དང་
བཅས༑ །གཡོན་དེར་དཔའ་མོའི་མདངས་དང་ལྡན། །མདུན་ན་དམ་ཅན་སྤུངས་སེ་སྤུང་། །རྒྱབ་ན་ཌཱཀྐི་ཤིགས་སེ་ཤིག །འོག་ན་གདོན་ཚོགས་ཉ་ལ་ལ། །རྗེ་དེར་
བཞུགས་དམ་པ་ལ་གསོལ་བ་འདེབས། །དེར་བཞུགས་དམ་པས་བར་ཆད་གསོལ། །དེར་བཞུགས་དམ་པས་ལམ་སྣ་དྲོངས། །ཕཊཿ དམིགས་པ་འགྲོན་འགྱེད་མ་ནི། ཕཊཿ
ཕཊཿ ཐོད་སྣོད་ནང་དུ་བམ་རོ་བདུད་རྩི་ཞུ། །རླངས་པས་མགྲོན་རྣམས་ཅི་འདོད་ལོངས་སྤྱོད་འཕྲོས། །དྭངས་མ་བདུད་རྩི་སྙིགས་མ་ཁ་ཟས་ཚོགས། །ལས་བྱེད་
མཁའ་འགྲོས་ཀླུ་དང་གཞི་བདག་ལ། །རང་རང་ཡིད་མཐུན་བཟའ་བཏུང་མགུ་བར་བྱིན། །གདོལ་པ་ཀླུ་དང་སྡང་དགྲ་གདོན་བགེགས་ལ། །ཤ་ཁྲག་རླངས་པ་དྲོད་
དང་བཅས་པ་བྱིན། །ཐམས་ཅད་དགའ་མགུ་ཡི་རང་ལྡན་པར་གྱུར། །ཕཊཿ ཧཱུཾ་ཕ་ནག་པོ་ཆེན་པོ་གཟི་མདངས་ཅན། །སྐུ་སྟོད་སེང་གེ་འགྱིངས་པ་འདྲ། །དེ་བདུད་

༄༅། །བཞི་ཟིལ་གྱིས་གནོན་པའི་རྟགས། །སྐུ་སྨད་རྨ་བྱ་འཇུམ་པ་འདྲ། །དེ་དུག་ལྔ་གནས་སུ་དག་པའི་རྟགས། །རྐེད་པ་རྡོ་རྗེ་འགྲིལ་བ་འདྲ། །དེ་
འཁྲུལ་གཞི་རྩད་ནས་གཅོད་པའི་རྟགས། །ཞབས་གཉིས་སྦེ་ཕྲན་གཤེགས་པ་འདྲ། །དེ་བྱང་ཆུབ་རྒྱུད་ལམ་བགྲོད་པའི་རྟགས། །སྐུ་མདོག་ནག་ལ་སྣུམ་པ་དེ། །
ཆོས་ཉིད་དོན་ལ་འགྱུར་བ་མེད་པའི་རྟགས། །དབུ་སྐྲ་གནག་སྣུམ་གྱེན་དུ་འཁྱིལ་བ་དེ། །མཐོ་རིས་ཐར་ལམ་བགྲོད་པའི་རྟགས། །སྤྱན་མིག་དམར་ལ་སྤྱན་རྩ་
འཁྲུག་པ་དེ། །སྣང་སྲིད་ཟིལ་གྱིས་ནོན་པའི་རྟགས། །ཚེམས་མདོག་དཀར་ལ་ཚེམས་རྩེ་རྣོ་བ་དེ། །སྐྱེ་ཤི་རྩད་ནས་གཅོད་པའི་རྟགས། །ཕྱག་སོར་རིང་ལ་ཕྱག་
སེན་རྣོ་བ་དེ། །སྐལ་ལྡན་ཐུགས་རྗེས་འདྲེན་པའི་རྟགས། །ཞབས་སོར་མོ་སེང་ཕྲུག་བཀྲམ་པ་འདྲ། །དེ་དུག་གསུམ་རྩད་ནས་གཅོད་པའི་བརྡ། །རྗེ་རེས་འགའ་།
ཉིན་མཚན་ཁོག་ཡུག་གཟིམས། །སྒོམ་གཉུག་མ་ལ་རྒྱུན་ཆད་མེད་པའི་བརྡ། །རྗེ་རེས་འགའ་རྟེན་འབྲེལ་སྣ་ཚོགས་མཛད། །བཀའ་འཁོར་གཡོག་བྱིན་གྱིས་

བརླབས་པའི་བརྡ། །རྗེ་རེས་འགའ་སྨྱོན་པའི་བརྟུལ་ཞུགས་མཛད། །དེ་འཁོར་གྱི་བར་ཆད་སེལ་བའི་བརྡ། །རྗེ་དེར་བཞུགས་དམ་པ་ལ་གསོལ་བ་འདེབས། །རྗེ་
དེར་བཞུགས་དམ་པས་བྱིན་གྱིས་རློབས། །རྗེ་དེར་བཞུགས་དམ་པས་ལམ་སྣ་དྲོངས། །རྗེ་རྒྱང་ན་བཞུགས་ན་མོས་ཕྱག་འཚལ། །དྲུང་ན་བཞུགས་ན་གུས་ཕྱག་
འཚལ༑ །ཡིད་མོས་གུས་ཀྱི་ཕྱག་ལ་ཉེ་རིང་མེད། །གསོལ་བ་སྙིང་གི་དཀྱིལ་ནས་འདེབས། །བྱིན་རླབས་ཐུགས་ཀྱི་ཀློང་ནས་ཞུ། །རྗེ་སྐུ་ཡི་བྱིན་རླབས་ལུས་ལ་
ཞུགས༑ །ལུས་ན་ཚའི་སྡུག་བསྔལ་ཞི་བ་དང་། །ལུས་ལ་བདེ་བ་སྐྱེད་དུ་གསོལ། །ལུས་ཀྱི་སྒྲིབ་པ་དག་ནས་ཀྱང༌། །ལུས་སྤྲུལ་སྐུ་ཐོབ་པར་མཛད་དུ་གསོལ། །རྗེ་
གསུང་གི་བྱིན་རླབས་ངག་ལ་ཞུགས། །ངག་འགག་འཛེར་གྱི་སྡུག་བསྔལ་ཞི་བ་དང༌། །ངག་ལ་ནུས་པ་སྤར་དུ་གསོལ། །ངག་གི་སྒྲིབ་པ་དག་ནས་ཀྱང་། །ངག་
ལོངས་སྐུ་ཐོབ་པར་མཛད་དུ་གསོལ། །རྗེ་ཐུགས་ཀྱི་བྱིན་རླབས་སེམས་ལ་ཞུགས། །སེམས་ཉོན་མོངས་སྡུག་བསྔལ་ཞི་བ་དང༌། །སེམས་ལ་རྟོགས་པ་སྤར་དུ་

༄༅། །གསོལ། །སེམས་ཀྱི་སྒྲིབ་པ་དག་ནས་ཀྱང་། །སེམས་ཆོས་སྐུ་རྟོགས་པར་བྱིན་གྱིས་རློབས། །རྒྱུ་འདོད་ཆགས་ཞེ་སྡང་གཏི་མུག་གསུམ། །དུག་
གསུམ་རང་སར་ཞི་བར་བྱིན་གྱིས་རློབས། །གདོན་ཕོ་གདོན་མོ་གདོན་ཀླུ་གདོན་གསུམ། །གདོན་གསུམ་རང་སར་ཞི་བར་བྱིན་གྱིས་རློབས། །ནད་རླུང་མཁྲིས་བད་
ཀན་འདུས་པ་བཞི། །བཞི་བརྒྱ་རྩ་བཞི་རང་སར་ཞི་བར་མཛད་དུ་གསོལ། །ཆོས་སྐུ་ལོངས་སྐུ་སྤྲུལ་སྐུ་གསུམ། །སྐུ་གསུམ་མངོན་དུ་འཆར་བར་མཛད་དུ་གསོལ། །
གཞན་དོན་དཔག་མེད་འབྱུང་བར་བྱིན་གྱིས་རློབས། །ནད་གདོན་སྡིག་སྒྲིབ་དག་པར་བྱིན་གྱིས་རློབས། །ཕཊཿ ཕཊཿ དམིགས་པ་བང་མིག་མ། ཕཊཿ བེམ་པོའི་པགས་
པ་ཤགས་ཀྱིས་རལ་པ་དེ། །བདག་ཉིད་ཕག་མོས་བཏིང་པས་སྟོང་གསུམ་ཁྱབ། །དེ་ལ་གྲི་གུག་གིས་ནི་མིག་མང་རིས། །བྲིས་པས་གྲུ་ཆོད་བང་བའི་བྲེ་ལྟ་བུར། །
པད་སྣོད་རེ་རེའི་ནང་དུ་ཤ་ཁྲག་བླུག །རེ་རེའི་སྟེང་དུ་ཨོཾ་ཨཱཿཧཱུཾ་རེ་ཞུ། །ལ་ལ་དཀར་གསུམ་ལ་ལ་མངར་གསུམ་དང༌། །ལ་ལ་སྨན་སྣ་ལ་ལ་འབྲུ་སྣའི་ཚོགས། །ལ་

ལ་རིན་ཆེན་ལ་ལ་དར་ཟབ་གྱུར། །དེ་དག་སོ་སོར་གང་འདོད་སྤྱོད་པར་གྱུར། །ཕཊཿ ཕཊཿ རྗེ་དེ་ཡི་བརྒྱུད་པ་འཛིན་པའི་མ། །མཚན་ནི་ཇོ་མོ་ལབ་སྒྲོན་མ། །
མས་ནི་བདག་གཞན་འགྲོ་བ་སྒྲོལ། །ཇོ་མོ་བདེ་གཤེགས་ཀུན་གྱི་ཡུམ། །ལབ་ནི་འཁྲུངས་ཡུལ་རྒྱལ་བའི་ཞིང་། །སྒྲོན་ནི་མ་རིག་མུན་པ་སེལ། །མ་མཚན་དང་ལྡན་
ལ་ཕྱག་འཚལ་ལོ། །ཀྱཻ། མ་མི་མིན་ཡེ་ཤེས་ཀྱི་མཁའ་འགྲོ་མ། །མ་ཡུམ་ཆེན་ཐུགས་ལས་སྤྲུལ་པའི་སྲས། །མ་གཅིག་ཇོ་མོ་རྣལ་འབྱོར་མ། །མ་ཕ་རོལ་ཕྱིན་པའི་
གྲུབ་ཐོབ་མ། །སྐལ་ལྡན་ཀུན་གྱི་རྒྱུད་གྲོལ་མ། །བདག་དང་མོས་པའི་བུ་སློབ་ལ། །བྱིན་གྱིས་བརླབ་པར་མཛད་དུ་གསོལ། །ཕཊཿ ཕཊཿ དམིགས་པ་བེམ་བསྐྱུར་མ་ནི།
བེམ་པོ་ཆེ་ཚོ་བཀྲག་མདངས་རོ་བཅུད་ལྡན། །མཐོང་བ་ཙམ་གྱིས་ལྷ་འདྲེའི་ཡིད་འཕྲོག་པ། །མགྲོན་གྱི་དཀྱིལ་དུ་བདག་མེད་ལིང་ངེར་བསྒྱུར། །ཀུན་གྱིས་ཧབ་
ཐོབ་ཟོས་པས་ཚིམས་པར་གྱུར། །ཕཊཿ ཕཊཿ ཀྱཻ། མ་མི་མིན་ཡེ་ཤེས་ཀྱི་མཁའ་འགྲོ་མ། །མ་སྐུ་ལུས་ཆུང་ལ་གཟི་བརྗིད་ཆེ། །སྐུ་ཤ་དཀར་ལ་འོད་ཟེར་འཕྲོ། །

༄༅། །སྐྱེ་བ་དམན་ལ་དགོངས་པ་མཐོ། །ཀུན་དང་མཐུན་པའི་སྤྱོད་པ་ཅན། །དུས་གསུམ་སངས་རྒྱས་གདུང་འཛིན་མ། །བདག་དང་མོས་པའི་བུ་
སློབ་ལ། །བྱིན་གྱིས་བརླབ་པར་མཛད་དུ་གསོལ། །ཕཊཿ ཕཊཿ ཕཊཿ བེམ་ཤུན་སྟོང་གསུམ་ཁྱབ་སྟེང་ཤ་ཁྲག་རྣམས། །སོ་སོར་བཤམས་པས་གློ་སྙིང་ཤ་དང་
ཁྲག ༑སོ་སོར་གང་ལ་གང་འདོད་ཁྱེར་བ་ཡིས། །ཐམས་ཅད་དགའ་མགུ་ཡི་རང་ལྡན་པར་གྱུར། །དེ་ན་སྤུས་འདོད་མའོ། །ཀྱཻ། མ་མི་མིན་ཡེ་ཤེས་ཀྱི་མཁའ་འགྲོ་མ། །མ
སེར་སྣ་མེད་པའི་དོན་རྟོགས་ཤིང་། །ཀུན་ཁྱབ་སྦྱིན་པ་བློས་ཐོངས་མ། །བདག་དང་མོས་པའི་བུ་སློབ་ལ། །བྱིན་གྱིས་བརླབ་པར་མཛད་དུ་གསོལ། །མ་ཀུན་འབྱུང་
ཡེ་ཤེས་དོན་རྟོགས་ཤིང༌། །ཉམས་པ་མེད་པའི་ཁྲིམས་བསྲུང་མ། །བདག་དང་མོས་པའི་བུ་སློབས་ལ། །བྱིན་གྱིས་བརླབ་པར་མཛད་དུ་གསོལ། །མ་སྐྱེ་བ་མེད་
པའི་དོན་རྟོགས་ཤིང་། །སྐྱེ་མེད་བཟོད་པ་བསྒོམས་མཛད་མ། །བདག་དང་མོས་པའི་བུ་སློབ་ལ། །བྱིན་གྱིས་བརླབ་པར་མཛད་དུ་གསོལ། །མ་བྱ་རྩོལ་མེད་པའི་

དོན་རྟོགས་ཤིང་། །བྱར་མེད་བརྩོན་འགྲུས་རྩོམ་མཛད་མ། །བདག་དང་མོས་པའི་བུ་སློབ་ལ། །བྱིན་གྱིས་བརླབ་པར་མཛད་དུ་གསོལ། །མ་གཡོ་བ་མེད་པའི་དོན་
རྟོགས་ཤིང༌། །ཡེངས་མེད་བསམ་གཏན་བསྒོམ་མཛད་མ། །བདག་དང་མོས་པའི་བུ་སློབ་ལ། །བྱིན་གྱིས་བརླབ་པར་མཛད་དུ་གསོལ། །མ་ཀུན་གྱི་རང་བཞིན་
དོན་རྟོགས་ཤིང་། །བདག་མེད་ཤེས་པའི་རྣལ་འབྱོར་མ། །བདག་དང་མོས་པའི་བུ་སློབ་ལ། །བྱིན་གྱིས་བརླབ་པར་མཛད་དུ་གསོལ། །མ་ཕྱོགས་མེད་ལྟ་བས་ཞེན་
པ་གྲོལ། །མཉམ་ཉིད་བསྒོམས་པས་དམིགས་པ་གྲོལ། །སྐྱེ་མེད་རྟོགས་པས་འཁོར་བ་གྲོལ། །རྟོགས་མེད་སྤྱོད་པས་ཉམ་ང་གྲོལ། །བདག་དང་མོས་པའི་བུ་སློབ་
ལ༑ །བྱིན་གྱིས་བརླབ་པར་མཛད་དུ་གསོལ། །ཕཊཿ ཕཊཿ རང་རིག་ལས་བྱེད་མཁའ་འགྲོ་དམར་མོ་ཡིས། །བེམ་པོའི་ལག་པ་གཡས་བཅད་ཤར་དུ་འཕང་། །
ཤར་ཕྱོགས་ལྷ་འདྲེ་རྣམས་ཀྱིས་ཟོས་ཤིང་ཚིམ། །དེ་བཞིན་ལག་པ་གཡོན་བཅད་ལྷོ་རུ་འཕང༌། །རྐང་གཡས་ནུབ་དང་རྐང་གཡོན་བྱང་དུ་འཕང་། །ཕྱོགས་བཞིར་

༄༅། །གནས་པའི་ལྷ་འདྲེ་ཐམས་ཅད་ཚིམས། །བེམ་ཁོག་དབུས་བཞག་དབུས་དང་སྟེང་འོག་གི །ལྷ་འདྲེ་ཐམས་ཅད་ངོམས་ཤིང་ཚིམས་པར་གྱུར། །
ཅེས་པ་གླིང་བཞི་མ་ཡིན་ནོ། །ཀྱཻ། མ་མི་མིན་ཡེ་ཤེས་ཀྱི་མཁའ་འགྲོ་མ། །མ་མཉམ་ཉིད་ངང་ལ་གཟིམས་ཙ་ན། །དོན་ཉོན་མོངས་སངས་ནས་ཡེ་ཤེས་རྒྱས། །སངས་རྒྱས་
མཁའ་འགྲོ་འབུམ་གྱིས་བསྐོར། །གསུང་ཉམས་དབྱངས་མགུར་མ་འུ་རུ་རུ། །བྱིན་རླབས་ན་བུན་ཐིབས་སེ་ཐིབ། །དངོས་གྲུབ་ཆར་རྒྱུན་སི་ལི་ལི། །བདག་དང་
མོས་པའི་བུ་སློབ་ལ། །བྱིན་གྱིས་བརླབ་པར་མཛད་དུ་གསོལ། །མ་སྐྱེ་མེད་དབྱིངས་ནས་བཞེངས་ཙ་ན། །དོན་རྗེས་ཐོབ་རྟོགས་པའི་ཉམས་དང་ལྡན། །ཡེ་ཤེས་
མཁའ་འགྲོ་འབུམ་གྱིས་བསྐོར། །གསུང་ཉམས་དབྱངས་མགུར་མ་འུ་རུ་རུ། །བྱིན་རླབས་ན་བུབ་ཐིབས་སེ་ཐིབ། །དངོས་གྲུབ་ཆར་རྒྱུན་སི་ལི་ལི། །བདག་དང་
མོས་པའི་བུ་སློབ་ལ། །བྱིན་གྱིས་བརླབ་པར་མཛད་དུ་གསོལ། །མ་དགོངས་པ་ཤར་དུ་བསྐྱོད་ཙ་ན། །དོན་འགྱུར་བ་མེད་པའི་ཉམས་དང་ལྡན། །རྡོ་རྗེ་མཁའ་འགྲོ་

འབུམ་གྱིས་བསྐོར། །གསུང་ཉམས་དབྱངས་མགུར་མ་འུ་རུ་རུ། །བྱིན་རླབས་ན་བུན་ཐིབས་སེ་ཐིབ། །དངོས་གྲུབ་ཆར་རྒྱུན་སི་ལི་ལི། །བདག་དང་མོས་པའི་བུ་
སློབ་ལ། །བྱིན་གྱིས་བརླབ་པར་མཛད་དུ་གསོལ། །མ་དགོངས་པ་ལྷོ་རུ་བསྐྱོད་ཙ་ན། །དོན་ཡོན་ཏན་རྫོགས་པའི་ཉམས་དང་ལྡན། །རིན་ཆེན་མཁའ་འགྲོ་འབུམ་
གྱིས་བསྐོར། །གསུང་ཉམས་དབྱངས་མགུར་མ་འུ་རུ་རུ། །བྱིན་རླབས་ན་ནུབ་ཐིབས་སེ་ཐིབ། །དངོས་གྲུབ་ཆར་རྒྱུན་སི་ལི་ལི། །བདག་དང་མོས་པའི་སློབ་ལ། །
བྱིན་གྱིས་བརླབ་པར་མཛད་དུ་གསོལ། །མ་དགོངས་པ་ནུབ་ཏུ་བསྐྱོད་ཙ་ན། །དོན་སྐྱེ་བ་མེད་པའི་ཉམས་དང་ལྡན། །པདྨ་མཁའ་འགྲོ་འབུམ་གྱི་བསྐོར། །གསུང་
ཉམས་དབྱངས་མགུར་མ་འུ་རུ་རུ། །བྱིན་རླབས་ན་བུན་ཐིབས་སེ་ཐིབ། །དངོས་གྲུབ་ཆར་རྒྱུན་སི་ལི་ལི། །བདག་དང་མོས་པའི་བུ་སློབ་ལ། །བྱིན་གྱིས་བརླབ་པར་
མཛད་དུ་གསོལ། །མ་དགོངས་པ་བྱང་དུ་བསྐྱོད་ཙ་ན། །དོན་འགགས་པ་མེད་པའི་ཉམས་དང་ལྡན། །ལས་ཀྱི་མཁའ་འགྲོ་འབུམ་གྱིས་བསྐོར། །གསུང་ཉམས་

༄༅། །དབྱངས་མགུར་མ་འུ་རུ་རུ། །བྱིན་རླབས་ན་བུན་ཐིབས་སེ་ཐིབ། །དངོས་གྲུབ་ཆར་རྒྱུན་སི་ལི་ལི། །བདག་དང་མོས་པའི་བུ་སློབ་ལ། །བྱིན་
གྱིས་བརླབ་པར་མཛད་དུ་གསོལ། །མ་དགོངས་པ་སྟེང་དུ་བསྐྱོད་ཙ་ན། །དོན་མཐའ་དབུས་མེད་པའི་ཉམས་དང་ལྡན། །རིག་པ་དབྱིངས་སུ་པུ་རུ་རུ། །རིས་མེད་
ལྟ་བ་ཕྱ་ལ་ལ། །མཉམ་ཉིད་དགོངས་པ་ཕྲི་ལི་ལི། །མཁའ་འགྲོ་མ་ཚོགས་ཐིབས་སེ་ཐིབ། །བདག་དང་མོས་པའི་བུ་སློབ་ལ། །བྱིན་གྱིས་བརླབ་པར་མཛད་དུ་
གསོལ༑ །ཕཊཿ ཕཊཿ དེ་ནས་དམིགས་པ་སྤང་སྟོན་མ་ནི། ཕཊཿ ལས་བྱེད་མཁའ་འགྲོས་བེམ་པོ་སིལ་བུར་གཏུབས། །ཤ་དུམ་ཚིལ་དུམ་པགས་དུམ་ཁྲག་ཐིག་རེ། །རུས་
དུམ་ནང་ཆས་དུམ་བུ་སྣ་ཚང་རེ། །སོ་སོར་བྱིན་པས་རྒྱལ་ཕམ་མེད་པར་ཐོབ། །ཕཊཿ ཀྱཻ་མ་མ་མིན་ཡེ་ཤེས་མཁའ་འགྲོ་མ། །མ་གཉན་ས་རི་ཁྲོད་འགྲིམ་ཙ་ན། །
སྙེམས་བྱེད་རྟོག་པ་མྱ་ལ་ལ། །བདེ་སྟོང་རྒྱུད་ལ་ཕྲི་ལི་ལི། །མཁའ་འགྲོ་མ་ཚོགས་ཐིབས་སེ་ཐིབ། །བདག་དང་མོས་པའི་བུ་སློབ་ལ། །བྱིན་གྱིས་བརླབ་པར་མཛད་

དུ་གསོལ། །མ་འགྲོ་བའི་དོན་ལ་བསྐྱོད་ཙ་ན། །གནད་ཀྱི་གདམས་པ་ཤ་ར་ར། །བདུད་ཀྱི་གཅོད་ཐབས་སི་ལི་ལི། །མཁའ་འགྲོ་མ་ཚོགས་ཐིབས་སེ་ཐིབ། །
བདག་དང་མོས་པའི་བུ་སློབ་ལ། །བྱིན་གྱིས་བརླབ་པར་མཛད་དུ་གསོལ། །མ་སྐྱེ་མེད་ངང་ལ་གཤེགས་ཙ་ན། །གཟུང་འཛིན་མདུད་པ་ཁྲོལ་ལོ་ལོ། །སྣང་ཆའི་ན་
བུན་ཡ་ལ་ལ། །མཉམ་ཉིད་དགོངས་པ་ཕྲི་ལི་ལི། །མཁའ་འགྲོ་མ་ཚོགས་ཐིབས་སེ་ཐིབ། །བདག་དང་མོས་པའི་བུ་སློབ་ལ། །བྱིན་གྱིས་བརླབ་པར་མཛད་དུ་
གསོལ༑ །མ་དབྱིངས་ལ་སྐྱེ་བ་མི་མངའ་ཡང་། །དོན་འགགས་པ་མེད་པའི་ཐུགས་རྗེ་ཡིས། །བདག་མ་རིག་འཁྲུལ་པའི་སེམས་ཅན་རྣམས། དོན་ངེས་པར་ཐུགས་
རྗེས་བཟུང་དུ་གསོལ། །དོན་ངེས་པར་བར་ཆད་གསལ་དུ་གསོལ། །དོན་ངེས་པར་ལམ་སྣ་དྲང་དུ་གསོལ། །ཕཊཿ ཕཊཿ དམིགས་པ་བ་དན་མ་ནི། ཕཊཿ རང་རིག་ལས་
བྱེད་མཁའ་འགྲོ་དམར་མོ་དེས། །བེམ་པོར་གྲི་གུག་བརྒྱབ་པས་ཁྲག་མཚོར་གྱུར། །དེ་ནང་རྐང་རུས་ཐམས་ཅད་དར་ཡུ་ལྟར། །ཤ་རྣམས་དར་ཡུག་བ་དན་ལྟར་

༄༅། །བསྐྱོད་པས། །དེ་ལས་ཤ་ཁྲག་ཟག་མེད་རྒྱུན་བབས་པས། །ལྷ་འདྲེ་ཐམས་ཅད་ངོམས་ཤིང་ཚིམས་པར་གྱུར། །ཕཊཿ གདུང་སྒྲོམ་ཤར་སྒོ་ནས་བསྟོད་པ།
མ་ཕ་རོལ་ཕྱིན་པའི་གྲུབ་ཐོབ་མ། །སྐལ་ལྡན་ཡོངས་ཀྱི་རྒྱུད་གྲོལ་མ། །མ་མདོ་རྒྱུད་དགོངས་པ་ཐུགས་སུ་ཆུད། །ཡང་དག་དོན་རྟོགས་འགྲོ་བའི་མགོན། །ལབ་ཀྱི་
སྒྲོན་མའི་སྐུ་ལ་ཕྱག་འཚལ་བསྟོད། །མ་རང་རིག་རྣམ་དག་ཐུགས་སུ་ཆུད། །ཐུགས་ཉིད་དབྱིངས་དང་མཚུངས་པར་ཁྱབ། །ཐོག་མཐའ་གཉིས་པོ་གཞི་ལ་དག །
བདག་ཏུ་འཛིན་པར་རང་སར་གྲོལ། །མ་ངོ་བོ་ཉིད་ཀྱི་སྐུ་ལ་ཕྱག་འཚལ་བསྟོད། །མ་ཤེས་རབ་ནམ་མཁའི་དབྱིངས་སུ་ཤར། །སྤྱོད་ལམ་རྣམ་བཞིར་རྟོག་མི་
མངའ༑ །སྙེམས་བྱེད་ཉམ་ང་གཞི་ལ་དག །རྣམ་པར་རྟོག་པ་རང་སར་གྲོལ། །མ་ཆོས་ཀྱི་སྐུ་ལ་ཕྱག་འཚལ་བསྟོད། །མ་མངོན་ཤེས་དྲུག་པོས་ཤེས་བྱ་མཁྱེན། །
ཟག་མེད་བདེ་སྟོང་རྒྱུད་ལ་སྐྱེས། །སྒོམ་མཚན་མར་འཛིན་པ་གཞི་ལ་དག །སྣང་སྲིད་ལྷ་འདྲེ་རང་སར་གྲོལ། །མ་ལོངས སྤྱོད་རྫོགས་པའི་སྐུ་ལ་ཕྱག་འཚལ་

བསྟོད་༑ །མ་སྐྱེ་བ་བུད་མེད་ལུས་སུ་སྤྲུལ། །བཟང་ངན་མེད་པར་འགྲོ་དོན་མཛད། །ཆགས་སྡང་གཉིས་པོ་གཞི་ལ་དག །ཟོལ་ཟོག་གཉིས་པོ་རང་སར་གྲོལ། །མ་
སྤྲུལ་པའི་སྐུ་ལ་ཕྱག་འཚལ་བསྟོད། །དེ་ནི་སྐུ་བཞིའི་བསྟོད་པའོ། །དམིགས་པ་རུས་སྤྲུགས་མ་ནི། ཕཊཿ རང་རིག་ལས་བྱེད་རྡོ་རྗེ་རྣལ་འབྱོར་མས། །བེམ་པོའི་རྐང་པ་ནས་བཟུང་
ནམ་མཁར་ཁྱེར། །སྤྲུགས་པས་ན་རོ་ཚོས་པ་སྤྲུག་པ་ལྟར། །ཤ་ཁྲག་སིལ་བུར་སང་ཞིང་རུས་པ་འཕངས། །ཤ་ཁྲག་རུས་གསུམ་རྒྱ་མཚོ་ཆེན་པོ་ལས། །ལྷ་འདྲེ་
རྣམས་ཀྱིས་ཟོས་པས་ཚིམས་པར་གྱུར། །ཕཊཿ ཕཊཿ ཡོན་ཏན་བརྒྱད་ཀྱི་བསྟོད་པ་གདུང་ཁང་ལྷོ་སྒོ་ནས་བསྟོད་པ། ཀྱཻ། མ་མི་མིན་ཡེ་ཤེས་མཁའ་འགྲོ་མ། །མ་སྒྲིབ་པ་བྱང་ནས་
སྟོང་ཉིད་རྟོགས། །མ་ཤེས་རབ་ཅན་ལ་ཕྱག་འཚལ་བསྟོད། །མ་ལུས་སེམས་བྲལ་བས་སྟོང་ཉིད་སྟོན། །མ་གདམས་ངག་ཅན་ལ་ཕྱག་འཚལ་བསྟོད། །མ་དུར་ཁྲོད་
འགྲིམས་པས་ཉམ་ང་མེད། །མ་ཉམས་མྱོང་ཅན་ལ་ཕྱག་འཚལ་བསྟོད། །མ་སྙེམས་ཐག་ཆོད་པས་བདུད་རྣམས་ཞི། །མ་ནུས་པ་ཅན་ལ་ཕྱག་འཚལ་བསྟོད། །མ་

༄༅། །བདུད་རྣམས་ཞི་བས་ཡེ་ཤེས་འཕེལ། །མ་རྟོགས་པ་ཅན་ལ་ཕྱག་འཚལ་བསྟོད། །མ་སྟོང་ཉིད་རྟོགས་པས་ས་རྣམས་ནོན། །མ་ཚོགས་གཉིས་
རྫོགས་ལ་ཕྱག་འཚལ་བསྟོད། །མ་སྐྱེ་མེད་བསྒོམས་པས་མངོན་ཞེན་ལོག །མ་འཁོར་བ་སྤངས་ལ་ཕྱག་འཚལ་བསྟོད། །མ་གདམས་ངག་བཀའ་དང་བསྟན་ནས་
སྟོན་༑ །མ་ལུང་དོན་མཁྱེན་ལ་ཕྱག་འཚལ་བསྟོད། །མ་མགུར་ཙམ་བཞེངས་པས་ཡེ་ཤེས་འཕེལ། །མ་བྱིན་རླབས་ཅན་ལ་ཕྱག་འཚལ་བསྟོད། །མ་ཞབས་ཏོག་མེད་
ཀྱང་གདམ་ངག་སྟོན། །མ་ཐུགས་རྗེ་ཅན་ལ་ཕྱག་འཚལ་བསྟོད། །ཕཊཿ དམིགས་པ་རོ་འགྱེད་མ་ནི། ཕཊཿ བེམ་རོ་སོ་མ་དང་ནི་རྙིང་རྙིང་ཚོགས། །འབུམ་ཕྲག་བྱེ་བ་
གྲངས་མེད་འཇིག་རྟེན་ཁྱབ། །ལས་བྱེད་མཁའ་འགྲོ་རོ་ཡི་གྲངས་མཉམ་པས། །ལྷ་འདྲེ་རྣམས་ལ་བཀྱེས་པས་ཧབ་ཐོབ་ཟོས། །ཕཊཿ ཆེ་བ་བཞིའི་བསྟོད་པ་གདུམ་སྒྲོམ་ནུབ་སྒོ་
ནས་བསྟོད་པ་ནི། ཀྱེ་མ་མི་མིན་ཡེ་ཤེས་མཁའ་འགྲོ་མ། །མ་ངན་སོང་གསུམ་པོར་མི་འཇིགས་པའི། །མི་དགེ་བཅུ་པོ་སྙེམས་ཐག་ཆོད། །ངན་འགྲོའི་ཕྱོགས་ཀྱི་བདུད་།

ལས་རྒྱལ། །མ་མཐོ་རིས་འདྲེན་ལ་ཕྱག་འཚལ་བསྟོད། །མ་འགྲོ་བའི་དོན་ལ་མི་ཞན་པའི། །དགེ་བའི་ལས་རྣམས་དབྱིངས་སུ་གྲོལ། །ལྷ་མིའི་འཁོར་བའི་བདུད་
ལས་ཐར། །མ་ཐར་ལམ་བགྲོད་ལ་ཕྱག་འཚལ་བསྟོད། །མ་སྐྱེ་འཆི་གཉིས་ལ་མི་འཇིགས་པའི། །སྙེམས་ཐག་ཡུམ་གྱི་ཀློང་དུ་ཆོད། །སྐྱེ་མེད་ཀློང་ནས་སྐྱེ་འཆི་
མེད༑ །མ་བཙན་ས་ཟིན་ལ་ཕྱག་འཚལ་བསྟོད། །མ་ལོག་འདྲེན་བགེགས་ལ་མི་འཇིགས་པའི། །འདྲེ་གདོན་རང་སྣང་སེམས་སུ་ཆོད། །གདོན་གནོད་བྱེད་ཕོ་མོའི་
བདུད་ལས་གྲོལ། །མ་བར་ཆད་སེལ་ལ་ཕྱག་འཚལ་བསྟོད། །མ་དང་པོ་ལུས་སེམས་སྐྱེད་པའི་མ། །བར་དུ་ཟང་ཟིང་འབོགས་པའི་མ། །ཐ་མར་སྐྱེ་མེད་སྟོན་པའི་
མ༑ །མ་དྲིན་པོ་ཆེ་ལ་ཕྱག་འཚལ་བསྟོད། །མ་ལུས་སྲོག་གཟན་དུ་བོར་བའི་མ། །རིག་པ་གཞི་ལ་དག་པའི་མ། །མ་དབྱིངས་ཀྱི་ཐུགས་ལ་འཁྲུལ་པ་མེད། །བུས་ད་
རུང་སྙེམས་ཀྱི་ཐག་མ་ཆོད། །མ་བཞུགས་པའི་ཚེ་ན་དགའ་མ་ཚོར། །གཤེགས་པའི་ཚེ་ན་སྙིང་མ་དགའ། །མ་བཞུགས་ནས་བྱིན་གྱིས་བརླབ་ཏུ་གསོལ། །བུས་ཀྱང་།

༄༅། །མ་ལ་གསོལ་བ་འདེབས། །མས་ཀྱང་བུ་ལ་བྱིན་གྱིས་རློབས། །བདག་དང་མོས་པའི་རྗེས་འཇུག་ལ། །བྱིན་གྱིས་བརླབ་པར་མཛད་དུ་
གསོལ༑ །ལུས་ལ་བདེ་བ་སྐྱེད་དུ་གསོལ། །ངག་ལ་ནུས་པ་སྤར་དུ་གསོལ། །སེམས་ལ་རྟོགས་པ་འཆར་དུ་གསོལ། །སྐུ་གསུང་ཐུགས་དང་ཡོན་ཏན་འཕྲིན་ལས་
དང༌༑ །མཆོག་ཐུན་མོང་གཉིས་ཀྱི་དངོས་གྲུབ་སྩོལ། །མ་དང་པོ་ལུས་སེམས་ཞེས་པ་མན་ཆད་འཇིག་སྐྱོབ་འཕྲིན་ལས་ཀྱི་བསྟོད་པ་གདུང་སྒྲོམ་བྱང་སྒོ་ནས་བསྟོད་པའོ། །ཕཊཿ བེམ་པོ་དཀར་གསུམ་
མངར་གསུམ་སྨན་གྱི་ཚོགས། །དར་ཟབ་བལ་ཚོན་ནམ་མཁའ་མདའ་འཕང་དང་། །རིན་ཆེན་འབྲུ་སྣ་བྱ་རིགས་གཅན་གཟན་ཚོགས། །རི་དྭགས་གཡུང་དྭགས་གོ་
མཚོན་ཤིང་རྩི་རྣམས། །དཔག་ཏུ་མེད་པ་གཞི་བདག་རྣམས་ལ་སྦྱིན། །དད་གུས་འཕྲིན་ལས་གང་འདོད་བསྒྲུབ་པར་གྱུར། །གཞི་བདག་གཏོར་མའོ། །ཕཊཿ ཕཊཿ ཀྱཻ་མ་
མི་མིན་ཡེ་ཤེས་ཀྱི་མཁའ་འགྲོ་མ། །མ་རི་ཁྲོད་འགྲིམ་ཞིང་ཉམས་སུ་ལེན། །མ་ཅིག་སྟོང་པ་ཉིད་ལ་གནས། །སྟོང་པ་ཉིད་ལ་སེར་སྣ་མེད། །མ་སྦྱིན་པ་རྫོགས་ལ་

ཕྱག་འཚལ་ལོ། །མ་ཅིག་སྟོང་པ་ཉིད་ལ་གནས། །སྟོང་པ་ཉིད་ལ་འཆལ་པ་མེད། །མ་ཚུལ་ཁྲིམས་རྫོགས་ལ་ཕྱག་འཚལ་ལོ། །མ་ཅིག་སྟོང་པ་ཉིད་ལ་གནས། །
སྟོང་པ་ཉིད་ལ་ཁོང་ཁྲོ་མེད། །མ་བཟོད་པ་རྫོགས་ལ་ཕྱག་འཚལ་ལོ། །མ་ཅིག་སྟོང་པ་ཉིད་ལ་གནས། །སྟོང་པ་ཉིད་ལ་ལེ་ལོ་མེད། །མ་བརྩོན་འགྲུས་རྫོགས་ལ་
ཕྱག་འཚལ་ལོ། །མ་ཅིག་སྟོང་པ་ཉིད་ལ་གནས། །སྟོང་པ་ཉིད་ལ་གཡོ་བ་མེད། །མ་བསམ་གཏན་རྫོགས་ལ་ཕྱག་འཚལ་ལོ། །མ་ཅིག་སྟོང་པ་ཉིད་ལ་གནས། །
སྟོང་པ་ཉིད་ལ་གཏི་མུག་མེད། །མ་ཤེས་རབ་རྫོགས་ལ་ཕྱག་འཚལ་ལོ། །མ་ཕ་རོལ་ཕྱིན་དྲུག་ཐུགས་ལ་མངའ། །ཡང་དག་དོན་རྟོགས་འགྲོ་བའི་མགོན། །མ་ཅིག་
ཁྱེད་ལ་ཕྱག་འཚལ་བསྟོད། །མ་ཅིག་གི་བསྟོད་པ་དེ་ཐམས་ཅད་སྲས་རྒྱལ་བ་དོན་འགྲུབ་ཀྱིས་མཛད་པའོ། །ཕཊཿ བེམ་རོ་དེ་ཉིད་སིལ་བུར་གྱུར་པ་ལས། །རང་གི་ཐུགས་ཀའི་འོད་ཟེར་
ཕོག་པ་ཡིས། །མི་གཙང་དྲི་མ་ཐམས་ཅད་སྦྱངས་ནས་ཀྱང་། །ཤ་རྣམས་བདུད་རྩི་ཁྲག་རྣམས་འོ་མའི་མཚོ། །མཚོ་དང་རྫིང་བུ་ནེའུ་སེང་ཆུ་མིག་དང༌། །རིན་ཆེན་རི་

༄༅། །བོ་ཤིང་རྩི་མེ་ཏོག་ཚོགས། ཁང་བཟང་ཆུ་བྱ་ཆུ་གནས་སྣ་ཚོགས་གྱུར། །ཀླུ་ལ་བྱིན་པས་ནད་དང་སྡུག་བསྔལ་ནི། །བཀྲག་མདངས་རབ་རྒྱས་
དད་གུས་བྱང་སེམས་ལྡན། །ཕྲིན་ལས་གང་བཅོལ་ཐོགས་མེད་བསྒྲུབ་པར་གྱུར། །ཕཊཿ ཕཊཿ མ་ནམ་མཁའ་ལྟ་བུའི་ཡུམ་ཆེན་ལ། །སྲས་ཉི་ཟླ་ལྟ་བུའི་རྒྱལ་བ་
འཁྲུངས༑ །མ་ཡུམ་ཆེན་དེ་ཡི་ཐུགས་ཀྱི་སྲས། །སྐུ་ཡི་བྱིན་རླབས་ལུས་ལ་ཞུགས་པས་གཟི་བརྗིད་ཆེ། །གསུང་གི་བྱིན་རླབས་ངག་ལ་ཞུགས་པས་ནུས་པ་ཆེ། །
ཐུགས་ཀྱི་བྱིན་རླབས་སེམས་ལ་ཞུགས་པས་རྟོགས་པ་ཆེ། །ཡོན་ཏན་བྱིན་རླབས་ཞུགས་པས་ཐུགས་རྗེ་ཆེ། །འཕྲིན་ལས་བྱིན་རླབས་ཞུགས་པས་འགྲོ་དོན་ཆེ། །རྗེ་
བྱིན་རླབས་ཀུན་ལྡན་གླང་ལུང་པ། །བདག་དང་མོས་པའི་བུ་སློབ་ལ། །བྱིན་གྱིས་བརླབ་པར་མཛད་དུ་གསོལ། །རྗེ་ཐོགས་བཅས་བདུད་ཀྱི་དོན་རྟོགས་ཤིང༌། །
དངོས་སྣང་སྒྱུ་མ་ལྟ་བུར་མཁྱེན། །ཐོགས་མེད་བདུད་ཀྱི་དོན་རྟོགས་ཤིང་། །ཉོན་མོངས་རང་སར་གྲོལ་བ་མཁྱེན། །དགའ་བྲོད་བདུད་ཀྱི་དོན་རྟོགས་ཤིང༌། །ཡོན་

ཏན་སེམས་སུ་མཉམ་པར་མཁྱེན། །སྙེམས་བྱེད་བདུད་ཀྱི་དོན་རྟོགས་ཤིང༌། །འཁོར་བ་དབྱིངས་སུ་གྲོལ་བར་མཁྱེན། །རྗེ་མཁྱེན་པ་ཀུན་ལྡན་གླང་ལུང་པ། །
བདག་དང་མོས་པའི་བུ་སློབ་ལ། །བྱིན་གྱིས་བརླབ་པར་མཛད་དུ་གསོལ། །མ་ཡུམ་ཆེན་སྲས་སུ་གྱུར་པའི་རིགས་བརྒྱུད་ཅན། །ལྟ་སྒོམ་དམིགས་པ་བྲལ་བའི་
རྟོགས་པ་ཅན། །སྒྲོ་འདོགས་སེམས་སུ་ཆོད་པའི་མཁྱེན་པ་ཅན། །རྒྱ་བོད་ཧོར་གསུམ་ཐོས་པའི་གྲགས་པ་ཅན། །རྗེ་ཡོན་ཏན་ཀུན་ལྡན་གླང་ལུང་པ། །བདག་དང་
མོས་པའི་བུ་སློབ་ལ། །བྱིན་གྱིས་བརླབ་པར་མཛད་དུ་གསོལ། །ཕཊཿ ཕཊཿ ཕཊཿ སྲས་བསྟོད་འདི་གཉན་ཆུང་ལོ་ཙཱ་བས་མཛད་པའོ། །ཕཊཿ མ་ཅིག་སྙན་གོང་གཡོན་ངོས་
བཞུགས་པ་ཡི། །རྗེ་བཙུན་ཕག་མོ་ལྷ་ལྔ་དེ་ཉིད་ཀྱི། །སྐུ་ལུས་འོད་ཟེར་ཁ་དོག་སྣ་ཚོགས་འཕྲོས། །བདག་དང་བསྲུང་བྱ་ཀུན་ལ་ཐིམ་པ་ཡིས། །ཡང་དག་བདེ་ཆེན་
ཡེ་ཤེས་བསྐྱེད་པར་གྱུར། །ཕཊཿ ཕཊཿ ཕཊཿ ཀྱི་མ་མི་མིན་ཡེ་ཤེས་མཁའ་འགྲོ་མ། །དབུས་ཕྱོགས་སངས་རྒྱས་རིགས་ཀྱི་ཌཱཀྐི་འབུམ། །ཡང་དག་བདེ་ཆེན་སྐྱེད་

༄༅། །པའི་ཌཱཀྐི་ལ། །དད་མོས་དྲག་པོའི་སྟོབས་ཀྱིས་གསོལ་བ་འདེབས། །ཐུགས་རྗེ་རྒྱུན་ཆད་མེད་པར་དགོངས་མཛོད་ལ། །ལས་ཅན་ཕོ་མོ་རྣམས་
ལ་བྱིན་གྱིས་རློབས། །དད་ལྡན་སྐྱེས་བུ་རྣམས་ལ་བཅུད་དུ་ཕོབ། །ཕཊཿ ཕཊཿ རྒྱས་པ་འགྲེས་ཡིན་ཀྱང་བསྡུ་ན། ཀྱཻ་མ་མི་མིན་ཡེ་ཤེས་མཁའ་འགྲོ་མ། །ཤར་ཕྱོགས་རྡོ་རྗེ་
རིགས་ཀྱི་ཌཱཀྐི་འབུམ། །ལྷོ་ཕྱོགས་རིན་ཆེན་རིགས་ཀྱི་ཌཱཀྐི་འབུམ། །ནུབ་ཕྱོགས་པདྨ་རིགས་ཀྱི་ཌཱཀྐི་འབུམ། །བྱང་ཕྱོགས་ལས་ཀྱི་རིགས་ཀྱི་ཌཱཀྐི་འབུམ། །ཡང་
དག་བདེ་ཆེན་སྐྱེད་པའི་ཌཱཀྐི་ལ། །དད་མོས་དྲག་པོའི་སྟོབས་ཀྱིས་གསོལ་བ་འདེབས། །ཐུགས་རྗེས་རྒྱུན་ཆད་མེད་པར་དགོངས་མཛོད་ལ། །ལས་ཅན་ཕོ་མོ་
རྣམས་ལ་བྱིན་གྱིས་རློབས། །དད་ལྡན་སྐྱེས་བུ་རྣམས་ལ་བཅུད་དུ་ཕོབ། །ཕཊཿ ཕཊཿ གཙོ་མོའི་སྐུ་ལས་སྤྲུལ་པའི་མཁའ་འགྲོ་བྱེ་བ་ལ་གསོལ་བ་འདེབས་པ་ནི། ཀྱཻ་མ་མི་མིན་ཡེ་ཤེས་
མཁའ་འགྲོ་མ། །སྤྱན་གསུམ་བར་སྣང་མཁའ་ལ་གཟིགས་པ་ལ། །དུས་གསུམ་ཐོགས་མེད་གཟིགས་པའི་ཌཱཀྐི་འབུམ། །མི་མགོ་སུམ་བརྩེགས་རབ་ཏུ་བརྒྱན་པ་

ལ༑ ཁམས་གསུམ་དབང་དུ་སྡུད་པའི་ཌཱཀྐི་འབུམ། །ཐོད་སྐམ་ལྔ་ཡིས་དབུ་ལ་བརྒྱན་པ་ལ། །རིགས་ལྔས་འགྲོ་དོན་མཛད་པའི་ཌཱཀྐི་འབུམ། །ཐོད་རློན་ལྔ་བཅུས་
དོ་ཤལ་བྱས་པ་ལ། །འཁྲུལ་པ་ལྔ་བཅུ་རྩ་གཅིག་ཟད་པའི་ཌཱཀྐི་འབུམ། །དབུ་སྐྲ་སིལ་མས་སྐུ་རྒྱབ་ཁེབས་པ་ལ། །སེམས་ཅན་བདེ་ལ་བཀོད་པའི་ཌཀྱི་འབུམ། །
རུས་པའི་རྒྱན་དྲུག་སྐུ་ལ་བརྒྱན་པ་ལ། །རྟོག་མེད་ཉམས་དང་ལྡན་པའི་ཌཱཀྐི་འབུམ། །ཡང་དག་བདེ་ཆེན་སྐྱེད་པའི་ཌཱཀྐི་ལ། །དད་མོས་དྲག་པོའི་སྟོབས ཀྱིས་
གསོལ་བ་འདེབས། །ཐུགས་རྗེས་རྒྱུན་ཆད་མེད་པར་དགོངས་མཛོད་ལ། །ལས་ཅན་ཕོ་མོ་རྣམས་ལ་བྱིན་གྱིས་རློབས། །དད་ལྡན་སྐྱེས་བུ་རྣམས་ལ་བཅུད་དུ་ཕོབ།།
ཕཊཿ ཕཊཿ ཀྱཻ་མ་མི་མིན་ཡེ་ཤེས་མཁའ་འགྲོ་མ། ཁ་ཊཾ་རྩེ་གསུམ་རབ་ཏུ་བརྒྱན་པ་ནི། །སྲིད་གསུམ་ཟིལ་གྱིས་གནོན་པའི་ཌཀྐི་འབུམ། །བམ་ཆེན་གདན་ལ་
བརྐྱང་བསྐུམ་བཞུགས་པ་ནི། །འགྲོ་དྲུག་གནས་ནས་འདྲེན་པའི་ཌཱཀྐི་འབུམ། །ཌཱ་རུ་ཅང་ཏེའུ་གསེར་གྱི་རྔའུ་ཆུང་ནི། །དོན་དམ་སྙན་བརྒྱུད་འཛིན་པའི་ཌཱཀྐི་

༄༅། །འབུམ། །གསེར་གྱི་དྲིལ་བུ་གཡེར་ཁས་གསུང་སྙན་སྒྲོགས་པ་ལ། །སྟོང་གསུམ་ཆོས་སྒྲ་སྒྲོགས་པའི་ཌཱཀྐི་འབུམ། །དར་གྱི་འཕུར་ལྕེས་རབ་ཏུ་
བརྒྱན་པ་ནི། །སྤྲུལ་པ་ཡང་སྤྲུལ་འགྱེད་པའི་ཌཱཀྐི་འབུམ། །དུར་ཁྲོད་ཤ་ལ་རོལ་བར་མཛད་པ་ནི། ཡེ་ཤེས་རོལ་པ་མཛད་པའི་ཌཱཀྐི་འབུམ། །ཡང་དག་བདེ་ཆེན་
སྐྱེད་པའི་ཌཱཀྐི་ལ། །དད་མོས་དྲག་པོའི་སྟོབས་ཀྱིས་གསོལ་བ་འདེབས། །ཐུགས་རྗེས་རྒྱུན་ཆད་མེད་པར་དགོངས་མཛོད་ལ། །ལས་ཅན་ཕོ་མོ་རྣམས་ལ་བྱིན་གྱིས་
རློབས༑ །དད་ལྡན་སྐྱེས་བུ་རྣམས་ལ་བཅུད་དུ་ཕོབ། །ཕཊཿ ཕཊཿ འབུམ་བསྐུལ་འདི་མ་ཅིག་གིས་མཛད་པ་ཡིན་ནོ།། ༈ དེ་ནས་ཚོགས་ལ་བདུད་རྩི་ཆུ་གཙང་བྲན་ལ། ཨོཾ་ཨཱཿཧཱུཾ། ཨོཾ་ག་ཏེ་ག་
ཏེ་པ་ར་ག་ཏེ་པ་ར་སཾ་ག་ཏེ་བོ་དྷི་སྭཱ་ཧཱ། ཞེས་པས་བསང་། ཕཊཿ མདུན་གྱི་གཅོད་ཡུལ་བརྒྱུད་པ་ཐམས་ཅད་ཀྱི། །སྐུ་ལས་འོད་ཟེར་དཔག་མེད་འཕྲོས་པ་རྣམས། །ཡུལ་
དེར་ཕོག་པས་ཨོ་རྒྱན་ཡུལ་དུ་གྱུར། །གནས་ཁང་ལ་ཕོག་གཞལ་ཡས་ཁང་དུ་གྱུར། །མགྲོན་ལ་ཕོག་པས་དཔའ་བོ་དཔའ་མོར་གྱུར། །སྣོད་སྤྱད་ལ་ཕོག་པདྨ་བན་

དྷར་གྱུར། །ཚོགས་རྫས་ལ་ཕོག་ཡེ་ཤེས་བདུད་རྩིར་གྱུར། །ཕཊཿ ཕཊཿ བཀའ་བརྒྱུད་ཚོགས་ལས་ནི། དེ་ནས་ཆོས་དབྱིངས་རྣམ་དག་གི་གཞལ་ཡས་སུ། །ཡུམ་ཆེན་ཤེས་
རབ་ཕར་ཕྱིན་རིན་པོ་ཆེ། ཁོང་དཔའ་བོ་མཁའ་འགྲོའི་དབུས་ན་བཞུགས། །བདག་མོས་གུས་གདུང་བས་གསོལ་བ་འདེབས། །རྗེས་མཁའ་འགྲོའི་ཚོགས་དང་
གཤེགས་སུ་གསོལ། །མཁའ་འགྲོའི་ཚོགས་དང་གཤེགས་ནས་ཀྱང་། །བདག་སྒྲུབ་པ་པོ་ལ་དངོས་གྲུབ་སྩོལ། །ས་གཞི་བྱིན་གྱིས་བརླབ་པར་མཛད་དུ་གསོལ། །
ཀྱི་ཚོགས་ཁང་གཞལ་ཡས་འབར་བ་འདི། །ཨོ་རྒྱན་གནས་སུ་བྱིན་གྱིས་རློབས། །འདིར་ཚོགས་སྐྱེས་བུ་ཕོ་མོ་རྣམས། །དཔའ་བོ་དཔའ་མོར་བྱིན་གྱིས་རློབས། །
རིན་ཆེན་ལ་སོགས་སྣ་ཚོགས་སྣོད། །པདྨ་བྷན་དྷར་བྱིན་གྱིས་རློབས། །བཅུད་ཚོགས་ཀྱི་འཁོར་ལོ་ཐམས་ཅད་ཀྱང༌། །ཡེ་ཤེས་བདུད་རྩིར་བྱིན་གྱིས་རློབས། །མི་
མཐུན་རྐྱེན་དང་བར་ཆད་སོལ། །མཐུན་པའི་ལམ་སྣ་དབྱིངས་སུ་དྲོངས། །རྒྱས་པ་འགྲེས་ཡིན་ཀྱང་བསྡུ་ན། གནས་བྱ་རྒོད་ཕུང་པོའི་རི་བོ་ན། །ཡང་དག་རྫོགས་པའི་སངས་

༄༅། །རྒྱ་རིན་པོ་ཆེ། །གནས་མི་འགྱུར་ཆོས་དབྱིངས་གཞལ་ཡས་སུ། །སྒྲོལ་མ་སུ་ཁ་སིདྡྷི་རིན་པོ་ཆེ། །གནས་སེང་ཆེན་བསྣོལ་བའི་ཁྲི་སྟེང་ན། །
འཇམ་དཔལ་སྨྲ་བའི་སེངྒེ་རིན་པོ་ཆེ། །རྒྱ་གར་སྤྱིལ་པོའི་ཁང་སྦྱོར་ན། །བླ་མ་རྗེ་ཨཱརྱ་དེ་བ་རིན་པོ་ཆེ། །ལ་སྟོད་དིང་རིའི་དགོན་པ་ན། །ཕ་གཅིག་དམ་པ་སངས་
རྒྱས་རིན་པོ་ཆེ། །དབུས་གཙང་གཉིས་ཀྱི་ས་མཚམས་ན། །སྐྱོ་སྟོད་བསོད་ནམས་བླ་མ་རིན་པོ་ཆེ། ཁོང་དཔའ་བོ་མཁའ་འགྲོའི་དབུས་ན་བཞུགས། །བདག་མོས་
གུས་གདུང་བས་གསོལ་བ་འདེབས། །རྗེ་མཁའ་འགྲོའི་ཚོགས་དང་གཤེགས་སུ་གསོལ། །མཁའ་འགྲོའི་ཚོགས་དང་གཤེགས་ནས་ཀྱང་། །བདག་སྒྲུབ་པ་པོ་ལ་
དངོས་གྲུབ་སྩོལ། །ས་གཞི་བྱིན་གྱིས་བརླབ་པར་མཛད་དུ་གསོལ། །ཀྱཻ་ཚོགས་ཁང་གཞལ་ཡས་འབར་བ་འདི། །ཨོ་རྒྱན་གནས་སུ་བྱིན་གྱིས་རློབས། །འདིར་
ཚོགས་སྐྱེས་བུ་ཕོ་མོ་རྣམས། །དཔའ་བོ་དཔའ་མོར་བྱིན་གྱིས་རློབས། །རིན་ཆེན་ལ་སོགས་སྣ་ཚོགས་སྣོད། །པདྨ་བྷན་དྷར་བྱིན་གྱིས་རློབས། །བཅུད་ཚོགས་ཀྱི་

འཁོར་ལོ་ཐམས་ཅད་ཀྱང༌། །ཡེ་ཤེས་བདུད་རྩིར་བྱིན་གྱིས་རློབས། །མི་མཐུན་རྐྱེན་དང་བར་ཆད་སོལ། །མཐུན་པའི་ལམ་སྣ་དབྱིངས་སུ་དྲོངས། །ཟངས་རི་
མཁར་དམར་གྱི་དགོན་པ་ན། །མ་ཅིག་ལབ་ཀྱི་སྒྲོན་མ་རིན་པོ་ཆེ། །བཀྲ་ཤིས་གླང་ལུང་གི་དགོན་པ་ན། །སྲས་མཆོག་རྒྱལ་བ་དོན་གྲུབ་རིན་པོ་ཆེ། །རྒྱལ་ཁམས་
ཕྱོགས་མེད་ཀྱི་དགོན་པ་ན། །བཀའ་བབས་བུ་ཆེན་བཅུ་དྲུག་རིན་པོ་ཆེ། །སྟོད་ལུང་མཚུར་ཕུའི་དགོན་པ་ན། །གྲུབ་ཆེན་ཀརྨ་པཀྵི་རིན་པོ་ཆེ། །བདུད་བཞི་ཟིལ་
གནོན་གྱི་ཕོ་བྲང་ན། །རྗེ་རང་བྱུང་རྡོ་རྗེ་རིན་པོ་ཆེ། །གར་བཞུགས་ཆོས་ཉིད་ཀྱི་དགོན་པ་ན། །ཕ་གྲུབ་ཐོབ་གཅོད་ཡུལ་བརྒྱུད་པ་རིན་པོ་ཆེ། །སྤྱི་གཙུག་པད་ཟླའི་
གདན་སྟེང་ན། །དྲིན་ཆེན་རྩ་བའི་བླ་མ་རིན་པོ་ཆེ། ཁོང་དཔའ་བོ་མཁའ་འགྲོའི་དབུས་ན་བཞུགས། །བདག་མོས་གུས་གདུང་བས་གསོལ་བ་འདེབས། །རྗེ་མཁའ་
འགྲོའི་ཚོགས་དང་གཤེགས་སུ་གསོལ། །མཁའ་འགྲོའི་ཚོགས་དང་གཤེགས་ནས་ཀྱང་། །བདག་སྒྲུབ་པ་པོ་ལ་དངོས་གྲུབ་སྩོལ། །ས་གཞི་བྱིན་གྱིས་བརླབ་པར་

༄༅། །མཛད་དུ་གསོལ། །ཀྱཻ་ཚོགས་ཁང་གཞལ་ཡས་འབར་བ་འདི། །ཨོ་རྒྱན་གནས་སུ་བྱིན་གྱིས་རློབས། །འདིར་ཚོགས་སྐྱེས་བུ་ཕོ་མོ་རྣམས། ། །
དཔའ་བོ་དཔའ་མོར་བྱིན་གྱིས་རློབས། །རིན་ཆེན་ལ་སོགས་སྣོད་མཆོག་འདི། །པདྨ་བྷན་དྷར་བྱིན་གྱིས་རློབས། །བཅུད་ཚོགས་ཀྱི་འཁོར་ལོ་ཐམས་ཅད་ཀྱང༌། །
ཡེ་ཤེས་བདུད་རྩིར་བྱིན་གྱིས་རློབས། །མི་མཐུན་རྐྱེན་དང་བར་ཆད་སོལ། །མཐུན་པའི་ལམ་སྣ་དབྱིངས་སུ་དྲོངས། །ཕཊཿ ཕཊཿ བཀའ་བརྒྱུད་ཚོགས་ལས་སྟོད་ཆ་འདི་སྲས་
རྒྱལ་བ་དོན་གྲུབ་ཀྱིས་མཛད་པའོ། །ཕཊཿ དཀྱིལ་འཁོར་ལྷ་ཚོགས་འོད་ཀྱི་མ་ཅིག་བསྐུལ། །མ་ཅིག་ཐུགས་ལས་འོད་ཟེར་འཕྲོས་པ་ཡིས། །ཨོ་རྒྱན་དག་པ་མཁའ་སྤྱོད་ཞིང་
ཁམས་ནས། །མཁའ་འགྲོ་སྡེ་ལྔ་འཁོར་ཚོགས་འབུམ་སྡེར་བཅས། །མདུན་གྱི་ནམ་མཁར་སྤྱན་དྲངས་སྤྲིན་ལྟར་འཁྲིགས། །ཀུན་ཀྱང་རྒྱན་ཆ་རོལ་མོ་དི་རི་རི། །
པད་ཟླའི་གདན་བཞུགས་འདོད་ཡོན་སྣ་ཚོགས་མཆོད། །བདག་དང་བསྲུང་བྱ་ལྷ་འདྲེས་ཕྱག་འཚལ་གྱུར། །ཕཊཿ ཅེས་བསྒོམ་ཞིང་ཚོགས་ལྷ་སྤྱན་འདྲེན་ནི། ཀྱཻ། མ་མི་མིན་ཡེ་

ཤེས་མཁའ་འགྲོ་མ། །དབུས་ཕྱོགས་སངས་རྒྱས་རིགས་ཀྱི་ཌཱཀྐིའི་ཚོགས། །སྐུ་མདོག་ནག་ལ་འོད་ཟེར་འབར། །ཕྱག་ན་འཁོར་ལོའི་པད་སྣོད་བསྣམས། །མུ་མེན་
ཐོར་ཚུགས་ལྡེམས་སེ་ལྡེམ། །རིན་ཆེན་སྙན་ཆ་ཁྲ་ལ་ལ། །ཕྱག་གདུབ་ཞབས་གདུབ་སི་ལི་ལི། །དར་གྱི་ཅོད་པན་པུ་རུ་རུ། །རུས་པའི་རྒྱན་ཆ་ཁྲ་ལ་ལ། །ཌཱ་རུ་ཅང་
ཏེའུ་ཁྲོ་ལོ་ལོ། །རྔ་སྒྲ་དུང་སྒྲ་འུ་རུ་རུ། །པི་ཝང་གླིང་བུ་ལྷངས་སེ་ལྷང་། །དུར་ཁྲོད་ཚོགས་མཆོད་བྱིན་གྱིས་བརླབ་པའི་ཕྱིར། །ཀྱཻ་མཁའ་འགྲོའི་ཚོགས་རྣམས་
གཤེགས་སུ་གསོལ། །མཁའ་འགྲོའི་ཚོགས་རྣམས་གཤེགས་ནས་ཀྱང་། །དུག་ལྔ་གཅོད་ཕྱིར་པད་ཟླའི་གདན་ལ་བཞུགས། །ཕ་རོལ་ཕྱིན་དྲུག་རྫོགས་ལ་གུས་ཕྱག་
འཚལ༑ །གཟུགས་སྒྲ་དྲི་རོ་རེག་བྱའི་མཆོད་པ་འབུལ། །སྟོང་ཉིད་བཅོ་བརྒྱད་རྫོགས་ལ་གུས་ཕྱག་འཚལ། །ཀྱཻ་ཚོགས་ཁང་གཞལ་ཡས་འབར་བ་འདི། །ཨོ་རྒྱན་
གནས་སུ་བྱིན་གྱིས་རློབས། །འདིར་ཚོགས་སྐྱེས་བུ་ཕོ་མོ་རྣམས། །དཔའ་བོ་དཔའ་མོར་བྱིན་གྱིས་རློབས། །རིན་ཆེན་ལ་སོགས་སྣ་ཚོགས་སྣོད། །པདྨ་བྷན་དྷར་

༄༅། །བྱིན་གྱིས་རློབས། །བཅུད་ཀྱི་ཞལ་ཟས་ཐམས་ཅད་ཀྱང་། །ཟག་མེད་བདུད་རྩིར་བྱིན་གྱིས་རློབས། །མཎྜལ་འདི་ལ་རྟེན་ཞིག་འཆོས། །མར་མེ་
འདི་ལ་མདངས་ཤིག་ཕྱུང་། །སློབ་མ་རྣམས་ལ་དབང་ཞིག་བསྐུར། །ཚོགས་གཏོར་འདི་ལ་བཅུད་ཅིག་ཕོབ། །རྣལ་འབྱོར་བར་ཆད་ཞི་བ་དང༌། །མཆོག་དང་ཐུན་
མོང་དངོས་གྲུབ་སྩོལ། །བུ་སྐྱེ་བ་མེད་པར་ལམ་སྣ་དྲོངས། །ཕཊཿ ཕཊཿ བྱིན་འབེབས་དམིགས་པ་ནི། ཕཊཿ ལྷ་ཚོགས་རྣམས་ཀྱི་འོད་ཀྱིས་བསྐུལ་བ་ཡིས། །ཌཱཀྐི་རྣམས་
ཀྱི་ཐུགས་ལས་འོད་ཟེར་འཕྲོས། །གནས་ལ་ཕོག་པས་ཨོ་རྒྱན་རང་བྱུང་གནས། །ནམ་མཁའ་འཇའ་ཡི་གུར་དང་བླ་བྲེ་འཁྲིགས། །བར་སྣང་མེ་ཏོག་ཆར་པ་ལོང་
ལོང་འབབས། །ས་གཞི་འདོད་ཡོན་མཆོད་རྫས་གཅལ་དུ་བཀྲམ། །ལྷ་ཡི་བུ་དང་བུ་མོ་ཐམས་ཅད་ཀྱིས། །གླུ་གར་རོལ་མོས་ནམ་མཁའ་བར་སྣང་གང༌། །འོད་
ཟེར་གནས་ཁང་ལ་ཕོག་ཐོད་པའི་མཁར། །གཞལ་ཡས་གྲུ་བཞི་སྒོ་བཞི་རྟ་བབས་རྫོགས། །འོད་ཟེར་རྣལ་འབྱོར་ཕོ་མོར་ཕོག་པ་ཡིས། །ཐམས་ཅད་དཔའ་བོ་

དཔའ་མོ་ཁོ་ནར་གྱུར། །སྣོད་ལ་ཕོག་པས་ཐོད་པ་མཚན་དང་ལྡན། །ཚོགས་རྫས་ལ་ཕོག་ཤ་ལྔ་བདུད་རྩི་ལྔ། །མཎྜལ་ལ་ཕོག་རྒྱན་བཀོད་ཕུན་སུམ་ཚོགས། །
མཆོད་རྫས་ལ་ཕོག་སྣང་སྟོང་མཆོད་པའི་སྤྲིན། །གནོད་བྱེད་གཙོ་བྱས་འགྲོ་དྲུག་ཀུན་ལ་ཕོག །སྡིག་སྒྲིབ་དག་ནས་སྐུ་བཞིའི་ས་བོན་བཞག །ཕཊཿ ཕཊཿ ཀྱཻ་མ་མི་
མིན་ཡེ་ཤེས་མཁའ་འགྲོ་མ། །ཤར་ཕྱོགས་རྡོ་རྗེ་རིགས་ཀྱི་ཌཱཀྐིའི་ཚོགས། །སྐུ་མདོག་དཀར་ལ་འོད་ཟེར་འབར། །ཕྱར་ན་རྡོ་རྗེ་པད་སྣོད་བསྣམས། །ཤེས་གྱི་ཐོར་
ཚུགས་ལྡེམས་སེ་ལྡེམ། །རྒྱས་པ་འགྲེས་ཡིན་ཀྱང༌། བསྡུ་ན། ལྷོ་ཕྱོགས་རིན་ཆེན་རིགས་ཀྱི་ཌཱཀྐིའི་ཚོགས། །སྐུ་མདོག་སེར་ལ་འོད་ཟེར་འབར། །ཕྱག་ན་རིན་ཆེན་པད་སྣོད་
བསྣམས༑ །གསེར་གྱི་ཐོར་ཚུགས་ལྡེམས་སེ་ལྡེམ། །ནུབ་ཕྱོགས་པདྨ་རིགས་ཀྱི་ཌཱཀྐིའི་ཚོགས། །སྐུ་མདོག་དམར་ལ་འོད་ཟེར་འབར། །ཕྱག་ན་པདྨ་པད་སྣོད་
བསྣམས༑ །བྱི་རུའི་ཐོར་ཚུགས་ལྡེམས་སེ་ལྡེམ། །བྱང་ཕྱོགས་ལས་ཀྱི་ཌཱཀྐིའི་ཚོགས། །སྐུ་མདོག་ལྗང་ལ་འོད་ཟེར་འབར། །ཕྱག་ན་རྒྱ་གྲམ་པད་སྣོད་བསྣམས། །

༄༅། །གཡུ་ཡི་ཐོར་ཚུགས་ལྡེམས་སེ་ལྡེམ། །རིན་ཆེན་སྙན་ཆ་ཁྲ་ལ་ལ། །ཕྱག་གདུབ་ཞབས་གདུབ་སི་ལི་ལི། །དར་གྱི་ཅོད་པན་པུ་རུ་རུ། །རུས་པའི་
རྒྱན་ཆ་ཁྲ་ལ་ལ། །ཌཱ་རུ་ཅང་ཏེའུ་ཁྲོ་ལོ་ལོ། །རྔ་སྒྲ་དུང་སྒྲ་འུ་རུ་རུ། །པི་ཝང་གླིང་བུ་ལྷངས་སེ་ལྷང་། །དུར་ཁྲོད་ཚོགས་མཆོད་བྱིན་གྱིས་བརླབ་པའི་ཕྱིར། །ཀྱཻ་
མཁའ་འགྲོའི་ཚོགས་རྣམས་གཤེགས་སུ་གསོལ། །མཁའ་འགྲོའི་ཚོགས་རྣམས་གཤེགས་ནས་ཀྱང༌། །དུག་ལྔ་གཅོད་ཕྱིར་པད་ཟླའི་གདན་ལ་བཞུགས། །ཕ་རོལ་
ཕྱིན་དྲུག་རྫོགས་ལ་གུས་ཕྱག་འཚལ། །གཟུགས་སྒྲ་དྲི་རོ་རེག་བྱའི་མཆོད་པ་འབུལ། །སྟོང་ཉིད་བཅོ་བརྒྱད་རྫོགས་ལ་གུས་ཕྱག་འཚལ། །ཀྱཻ་ཚོགས་ཁང་གཞལ་
ཡས་འབར་བ་འདི། །ཨོ་རྒྱན་གནས་སུ་བྱིན་གྱིས་རློབས། །འདིར་ཚོགས་སྐྱེས་བུ་ཕོ་མོ་རྣམས། །དཔའ་བོ་དཔའ་མོར་བྱིན་གྱིས་རློབས། །རིན་ཆེན་ལ་སོགས་སྣ་
ཚོགས་སྣོད། །པདྨ་བྷན་དྷར་བྱིན་གྱིས་རློབས། །བཅུད་ཚོགས་ཀྱི་ཞལ་ཟས་ཐམས་ཅད་ཀྱང་། །ཟག་མེད་བདུད་རྩིར་བྱིན་གྱིས་རློབས། །མཎྜལ་འདི་ལ་རྟེན་ཞིག་

འཆོས༑ །མར་མེ་འདི་ལ་མདངས་ཤིག་ཕྱུང་། །སློབ་མ་རྣམས་ལ་དབང་ཞིག་བསྐུར། །ཚོགས་གཏོར་འདི་ལ་བཅུད་ཅིག་ཕོབ། །འདིར་ཚོགས་རྣལ་འབྱོར་ཐམས་
ཅད་ལ། །མཆོག་དང་ཐུན་མོང་དངོས་གྲུབ་སྩོལ། །བུ་སྐྱེ་མེད་དབྱིངས་སུ་ལམ་སྣ་དྲོངས། །ཕཊཿ ཕཊཿ མ་རྒྱུད་ཚོགས་ལས་འདི་མ་གཅིག་གིས་མཛད་པའོ། །དེ་ནས་བསྲེ་བ་བཞིའི་དམིགས་
པ་བྱ་སྟེ། ཕཊཿ ཕཊཿ བསྲུང་བྱའི་ལུས་དང་བདག་ལུས་དབྱེར་མེད་བསྲེ། །རྣམ་ཤེས་གཉིས་པོ་དབྱེར་མེད་ཧཱུཾ་དུ་གྱུར། །ཧཱུཾ་དེ་ཚངས་བུག་ནས་ཐོན་ནམ་མཁར་
ཡལ༑ །ནམ་མཁའ་སེམས་ཉིད་དབྱེར་མེད་གཅིག་ཏུ་བསྲེ། །ལས་བྱེད་མཁའ་འགྲོས་བེམ་པོ་དེ་བླངས་ནས། །ཚོགས་ནང་བཅུག་ནས་གྲི་གུག་གིས་དཀྲུགས་
པས༑ །ཚོགས་དང་བེམ་པོ་དབྱེར་མེད་གཅིག་ཏུ་བསྲེས། ཕཊཿ ཕཊཿ ཕཊཿ ཕཊཿ དེ་ནས་ཚོགས་བྱིན་རླབས་ནི། ཕཊཿ སྟོང་པའི་ངང་ལས་རླུང་གི་དཀྱིལ་འཁོར་ནི། །
གཞུ་ཡི་དབྱིབས་ཅན་བ་དན་ཡཾཿགྱིས་མཚན། །དེ་སྟེང་མེ་དཀྱིལ་གྲུ་གསུམ་རཾཿགྱིས་མཚན། །དེ་སྟེང་ཀེཾཿལས་ཐོད་སྐྱེད་རི་རབ་ཙམ། །དེ་སྟེང་ཚོགས་གཞོང་ཨཱ་ལས་

༄༅། །ཀཱ་པ་ལ། །ཕྱི་ནི་དཀར་བ་ཟླ་བའི་གཞོང་པའི་ཚུལ། །ནང་ནི་དམར་བ་ཉི་མའི་གཞོང་པ་སྟེ། །ཐབས་དང་ཤེས་རབ་དབྱེར་མེད་སྣོད་གཅིག་
ཚུལ༑ །དེ་ནང་ཕུང་པོ་ཚོགས་རྫས་དབྱེར་མེད་པ། །དེ་སྟེང་དམ་ཚིག་བདུད་རྩིའི་ས་བོན་ནི། །ཨོཾ་དཀར་ཨཱཿདམར་ཧཱུཾ་མཐིང་བརྩེགས་མར་གནས། །ཕཊཿ དེ་ནས་ཡེ་
ཤེས་བདུད་རྩི་བཀུག་པ་ནི། ཕཊཿ རང་རིག་ལས་བྱེད་ཌཱཀྐི་དམར་མོ་དང༌། །མདུན་གྱི་མ་གཅིག་དཔྲལ་མགྲིན་ཐུགས་ཀ་རུ། །ཨོཾ་དཀར་ཨཱ་དམར་ཧཱུཾ་མཐིང་འབྲུ་གསུམ་
གསལ༑ །བདག་གི་ཡི་གེ་གསུམ་ལས་འོད་ཟེར་འཕྲོས། །ཚོགས་སྟེང་ཡི་གེ་གསུམ་ལ་སོ་སོར་ཐིམ། །དེ་ནས་མ་གཅིག་གནས་གསུམ་འབྲུ་གསུམ་ལས། །བདུད་
རྩི་དཀར་དམར་མཐིང་གསུམ་རྒྱུན་བབས་ནས། །ཚོགས་སྟེང་ཡིག་འབྲུ་གསུམ་ལ་ཐིམ་པ་ཡིས། །ཡི་གེ་གསུམ་ཞུ་ཚོགས་དང་དབྱེར་མེད་འདྲེས། །ཟག་མེད་ཡེ་
ཤེས་བདུད་རྩིའི་རྒྱ་མཚོ་ནི། །དཀར་ལ་དམར་བའི་མདངས་ཆགས་ཅུང་ཟད་སྔོ། །འདོད་ཡོན་མཆོད་སྤྲིན་དཔག་མེད་འཕྲོས་པར་གྱུར། །ཕཊཿ དེ་ལྟར་བསྒོམ་ཞིང་། ཨོཾ་

མ་གཅིག་མ་ལ་གསོལ་བ་འདེབས། །ཨཱཿམ་གཅིག་མ་གསོལ་བ་འདེབས། །ཧཱུཾ་མ་གཅིག་མ་ལ་གསོལ་བ་འདེབས། །དཀར་པོ་ཨོཾ་གྱི་བྱིན་གྱིས་རློབས། །དཀར་པོ་
ཨོཾ་གྱི་བྱིན་རླབས་ཀྱིས། །གཞོང་པ་ཉི་ཟླའི་གཏོང་གཞོང་དུ། །ཚོགས་ཀྱང་འོད་དུ་ལྟེམས་སེ་ཞུ། །འོད་ཕུང་འབར་བའི་ཚོགས་མཆོད་འདི། །བླ་མ་ཡི་དམ་མཁའ་
འགྲོ་དང་། །རྒྱལ་བའི་དཀྱིལ་འཁོར་མཉེས་གྱུར་ཅིག །ཆོས་སྐྱོང་མ་མགོན་ལྕམ་དྲལ་དང༌། །དམ་ཅན་སྲུང་མའི་ཐུགས་དམ་བསྐང་གྱུར་ཅིག །དམར་པོ་ཨཱཡི་བྱིན་
གྱིས་རློབས། །དམར་པོ་ཨཱཋཡི་བྱིན་རླབས་ཀྱིས། །གཞོང་པ་ཉི་ཟླའི་གཏོར་གཞོང་དུ། །ཚོགས་ཀྱང་འོད་དུ་ལྟེམས་སེ་ཞུ། །འོད་ཕུང་འབར་བའི་ཚོགས་མཆོད་
འདི༑ །བླ་མ་ཡི་དམ་མཁའ་འགྲོ་དང་། །རྒྱལ་བའི་དཀྱིལ་འཁོར་མཉེས་གྱུར་ཅིག །ཆོས་སྐྱོང་མ་མགོན་ལྕམ་དྲལ་དང༌། །དམ་ཅན་སྲུང་མའི་ཐུགས་དམ་བསྐང་
གྱུར་ཅིག །སྔོན་པོ་ཧཱུཾ་གི་བྱིན་གྱིས་རློབས། །སྔོན་པོ་ཧཱུཾ་གི་བྱིན་རླབས་ཀྱིས། །གཞོང་པ་ཉི་ཟླའི་གཏོར་གཞོང་དུ། །ཚོགས་ཀྱང་འོད་དུ་ལྟེམས་སེ་ཞུ། །འོད་ཕུང་

༄༅། །འབར་བའི་ཚོགས་མཆོད་འདི། །བླ་མ་ཡི་དམ་མཁའ་འགྲོ་དང༌། །རྒྱལ་བའི་དཀྱིལ་འཁོར་མཉེས་གྱུར་ཅིག །ཆོས་སྐྱོང་མ་མགོན་ལྕམ་དྲལ་
དང༌༑ །དམ་ཅན་སྲུང་མའི་ཐུགས་དམ་བསྐང་གྱུར་ཅིག །ཕཊཿ ཕཊཿ དེ་ནས་ཚོགས་འབུལ་བ་ནི། ཕཊཿ ཚོགས་མཆོད་བདུད་རྩིའི་རྒྱ་མཚོའི་རླངས་པ་ལས། །མཆོད་པའི་
ལྷ་མོ་བཅུ་དྲུག་བར་སྣང་གང་། །རྒྱལ་སྲིད་བཀྲ་ཤིས་རྫས་རྟགས་འདོད་ཡོན་ལྔ། །ཕྱི་ནང་གསང་བའི་ཚོགས་མཆོད་དཔག་མེད་མཆོད། །བདུད་རྩི་ཐོད་པས་བཅུས་
ཤིང་སོ་སོར་འབུལ། །སྙོམས་པར་འཇུག་པས་ཟག་མེད་ཏིང་འཛིན་མཆོད། ༈ །ཕཊཿ ན་མོ་ཐབས་དང་ཤེས་རབ་གཉིས་སུ་མེད་པའི་ཚོགས་ཀྱི་འཁོར་ལོ་རྒྱ་ཆེན་
པོ་འདི་རང་བཞིན་རྣམ་པར་དག་པ་སྐྱེ་བ་མེད་པ་ངོ་བོ་རྣམ་པར་དག་པ་ཨ་ལི་ཀཱ་ལི་མཚན་ཉིད་རྣམ་པར་དག་པ་ཤ་ལྔ་བདུད་རྩི་ལྔའི་རྒྱས་བཏབ་པ་འདི་བསྔོ་ཞིང་།
འབུལ་བའི་གནས་སུ་གྱུར་པ་ནི་བྱིན་རླབས་ཀྱི་རྩ་བ་བཀའ་བརྒྱུད་བླ་མ་རྣམས་ཀྱི་ཞལ་དུ་ཁཱ་ཧི། དངོས་གྲུབ་ཀྱི་རྩ་བ་ཡི་དམ་ལྷ་ཚོགས་རྣམས་ཀྱི་ཞལ་དུ་ཁཱ་ཧི། །

ཕྲིན་ལས་ཀྱི་རྩ་བ་ཆོས་སྐྱོང་སྲུང་མ་རྣམས་ཀྱི་ཞལ་དུ་ཁཱ་ཧི། པཉྩ་ཨ་མྲྀ་ཏ་ཁཱ་ཧི། ག་ན་ཙཀྲ་ཁཱ་ཧི། ཕཊཿ ལས་བྱེད་མཆོད་པའི་ལྷ་མོ་དཔག་མེད་ཀྱིས། །ཉེར་སྤྱོད་
ལྔ་དང་འདོད་པའི་ཡོན་ཏན་ལྔ། །ལྷ་མིའི་དཔལ་འབྱོར་ལོངས་སྤྱོད་ཕུན་ཚོགས་རྣམས། །བླ་མ་སངས་རྒྱས་བྱང་སེམས་རྣམས་ལ་མཆོད། །ཤ་ལྔ་བདུད་རྩི་ལྔ་དང་
གསང་ཡུམ་ཚོགས། །ཡི་དམ་ཞི་དང་ཁྲོ་བོའི་ཚོགས་ལ་མཆོད། །བསྐང་རྫས་སྒྲུབ་རྫས་རྟེན་རྫས་སྣ་ཚོགས་པ། །མ་མགོན་ཆོས་སྐྱོང་སྲུང་མ་རྣམས་ལ་མཆོད། །
དཀར་གསུམ་མངར་གསུམ་འབྲུ་སྨན་རིན་ཆེན་ཚོགས། །རིགས་དྲུག་ཀླུ་དང་གཞི་བདག་རྣམས་ལ་སྦྱིན། །སྦྲ་ཁང་བང་མཛོད་གསེར་གཡུ་ཇ་དར་སོགས། །ལན་
ཆགས་བདག་པོ་བདག་མོ་རྣམས་ལ་སྦྱིན། །ཐམས་ཅད་འདོད་ཡོན་ཅི་འདོད་ཚོགས་ཀྱིས་ཚིམས། །དགའ་མགུ་ཡི་རང་བདེ་ཆེན་ཏིང་འཛིན་སྐྱེས། །ཕཊཿ དེ་ནས་
ཚོགས་ལག་ཏུ་ཐོགས་བཅུག་ལ། དྲུག་པ་རྡོ་རྗེ་འཆང་ཆེན་མན་ཆད་དང༌། །རྩ་བའི་བླ་མ་ཡན་ཆད་རྣམས། །མ་ལུས་འཁོར་བཅས་ཚོགས་ལ་རོལ། །ལ་ལ་ཕྱི་ཡི་ཚོགས་ལ་

༄༅། །རོལ། །ལ་ལ་ནང་གི་ཚོགས་ལ་རོལ། །ལ་ལ་གསང་བའི་ཚོགས་ལ་རོལ། །ལ་ལ་དེ་ཉིད་ཀྱི་ཚོགས་ལ་རོལ། །ཨ་ལ་ལ་ཏེ་དགྱེས་པར་མཛོད། །
ཕཊཿ རྒྱས་པ་འགྲེས་ཡིན་ཀྱང་བསྡུ་ན། ཡི་དམ་ལྷ་ཚོགས་མན་ཆད་དང༌། །དཔའ་བོ་དཔའ་མོ་ཡན་ཆད་རྣམས། །མ་ལུས་འཁོར་བཅས་ཚོགས་ལ་རོལ། །རྡོ་རྗེ་ཕག་མོ་མན་
ཆད་ནས། །རིགས་བཞི་མཁའ་འགྲོ་ཡན་ཆད་རྣམས། །མ་ལུས་འཁོར་བཅས་ཚོགས་ལ་རོལ། །ཆོས་སྐྱོང་མ་མགོན་མན་ཆད་ནས། །དཀྱིལ་འཁོར་མཐའ་སྐྱོང་ཡན་
ཆད་རྣམས། །མ་ལུས་འཁོར་བཅས་ཚོགས་ལ་རོལ། །ཤཱཀྱ་ཐུབ་པ་མན་ཆད་ནས། །དམྱལ་ཁམས་བཅོ་བརྒྱད་ཡན་ཆད་རྣམས། །མ་ལུས་འཁོར་བཅས་ཚོགས་ལ་
རོལ༑ །སྟོང་གསུམ་གཞི་བདག་མན་ཆད་ནས། །གནས་པོ་དགེ་བསྙེན་ཡན་ཆད་རྣམས། །མ་ལུས་འཁོར་བཅས་ཚོགས་ལ་རོལ། །ལ་ལ་ཕྱི་ཡི་ཚོགས་ལ་རོལ། །
ལ་ལ་ནང་གི་ཚོགས་ལ་རོལ། །ལ་ལ་གསང་བའི་ཚོགས་ལ་རོལ། །ལ་ལ་དེ་ཉིད་ཀྱི་ཚོགས་ལ་རོལ། །ཨ་ལ་ལ་ཏེ་དགྱེས་པར་མཛོད། །ཕཊཿ ཕཊཿ ཕཊཿ གོང་འོག་།

འདི་གཉིས་ཚོགས་བསྟབ་པའམ། ནད་པ་ལ་སྤར་བས་འདེབས་ཚུལ་གང་འདོད་བྱ་ཆོག་པ་ཡིན་ནོ། །ཕཊཿ དབུས་དང་ཕྱོགས་བཅུར་གཙོ་མོ་རེ་རེ་ལ། །མཁའ་འགྲོ་འབུམ་ཕྲག་རེ་རེའི་མཐའ་
སྐོར་དུ། །ཕྱོགས་མཚམས་སོ་སོར་ལྷ་འདྲེ་ཀུན་གྱིས་བསྐོར། །ལས་བྱེད་མཁའ་འགྲོ་འབུམ་ཚོ་འབུམ་ཚོ་ཡིས། །ཕྱོགས་བཅུའི་མགྲོན་རྣམས་ཀུན་ལ་སོ་སོར་
མཆོད༑ །ཐམས་ཅད་མཉེས་ཚིམས་དགའ་མགུ་ཡི་རང་གྱུར། །ཕཊཿ ཀྱཻ། མ་མི་མིན་ཡེ་ཤེས་མཁའ་འགྲོ་མ། །དབུས་ཕྱོགས་སངས་རྒྱས་རིགས་ཀྱི་མཁའ་འགྲོ་
མ༑ །མཁའ་འགྲོ་བྱེ་བ་འབུམ་དང་བཅས། །སྣང་སྲིད་ལྷ་འདྲེའི་འཁོར་གྱིས་བསྐོར། །འདིར་གཤེགས་བཤམས་པའི་ཚོགས་མཆོད་བཞེས། །སྣང་སྲིད་ལྷ་འདྲེས་
བཞེས་སུ་གསོལ། །འདོད་ཡོན་ལྔ་ཡིས་ཚིམས་གྱུར་ཅིག །མཆོག་གི་དངོས་གྲུབ་ཐོབ་པར་ཤོག །ཕཊཿ རྒྱས་པ་འགྲེས་ཡིན་ཀྱང་བསྡུ་ན། ཤར་ཕྱོགས་རྡོ་རྗེ་རིགས་ཀྱི་མཁའ་
འགྲོ་མ། །མཁའ་འགྲོ་བྱེ་བ་འབུམ་དང་བཅས། །སྣང་སྲིད་ལྷ་འདྲེའི་འཁོར་གྱིས་བསྐོར། །ལྷོ་ཕྱོགས་རིན་ཆེན་རིགས་ཀྱི་མཁའ་འགྲོ་མ། །མཁའ་འགྲོ་བྱེ་བ་འབུམ་

༄༅། །དང་བཅས། །སྣང་སྲིད་ལྷ་འདྲེའི་འཁོར་གྱིས་བསྐོར། །ནུབ་ཕྱོགས་པདྨ་རིགས་ཀྱི་མཁའ་འགྲོ་མ། །མཁའ་འགྲོ་བྱེ་བ་འབུམ་དང་བཅས། །
སྣང་སྲིད་ལྷ་འདྲེའི་འཁོར་གྱིས་བསྐོར། །བྱང་ཕྱོགས་ལས་ཀྱི་རིགས་ཀྱི་མཁའ་འགྲོ་མ། །མཁའ་འགྲོ་བྱེ་བ་འབུམ་དང་བཅས། །སྣང་སྲིད་ལྷ་འདྲེའི་འཁོར་གྱིས་
བསྐོར༑ །སྟེང་མཁའ་སྤྱོད་རིགས་ཀྱི་མཁའ་འགྲོ་མ། །མཁའ་འགྲོ་བྱེ་བ་འབུམ་དང་བཅས། །སྣང་སྲིད་ལྷ་འདྲེའི་འཁོར་གྱིས་བསྐོར། །འོག་ཕྱོགས་ས་སྤྱོད་རིགས་
ཀྱི་མཁའ་འགྲོ་མ། །མཁའ་འགྲོ་བྱེ་བ་འབུམ་དང་བཅས། །སྣང་སྲིད་ལྷ་འདྲེའི་འཁོར་གྱིས་བསྐོར། །མཚམས་བཞི་འཇིག་རྟེན་རིགས་ཀྱི་མཁའ་འགྲོ་མ། །མཁའ་
འགྲོ་བྱེ་བ་འབུམ་དང་བཅས། །སྣང་སྲིད་ལྷ་འདྲེའི་འཁོར་གྱི་བསྐོར། །འདིར་གཤེགས་བཤམས་པའི་ཚོགས་མཆོད་བཞེས། །སྣང་སྲིད་ལྷ་འདྲེས་བཞེས་སུ་
གསོལ༑ །འདོད་ཡོན་ལྔ་ཡིས་ཚིམས་གྱུར་ཅིག །མཆོག་གི་དངོས་གྲུབ་ཐོབ་པར་ཤོག །ཕཊཿ ཕཊཿ ཕཊཿ ཕཊཿ ཕཊཿ ཕཊཿ ཕཊཿ ས་བླ་ས་འོག་ས་སྟེང་གི །

འཁོར་འདས་གཉིས་ཀྱི་མགྲོན་རིགས་རྣམས། །འདོད་ཡོན་ལྔ་ཡིས་ཚིམས་གྱུར་ཅིག །བསམ་པ་བཞིན་དུ་འགྲུབ་གྱུར་ཅིག །ཚེ་རབས་འཁོར་བ་ཐོག་མེད་ཀྱི། །ཤ་
འཁོན་ལན་ཆགས་བྱང་གྱུར་ཅིག །ཕཊཿ ཕཊཿ སྐབས་འདིར་ནད་པ་ཡོད་ན་མདུན་དུ་བསྙལ་ལ། ཕཊཿ རང་ཉིད་སྐད་ཅིག་གིས་དུར་ཁྲོད་ཀྱི་བདག་མོ་ཁྲོས་མ་ནག་མོ་ཞལ་
པ༑ གཟི་བརྗིད་དང་ལྡན་པ། ཁམས་གསུམ་དབང་དུ་སྡུད་པ། སྲིད་གསུམ་ཟིལ་གྱིས་ནོན་པ། དེའི་ཐུགས་ཀ་ནས་ལས་བྱེད་ཀྱི་མཁའ་འགྲོ་མ་དཔག་ཏུ་མེད་པ་
འཕྲོས་པས། གནོད་བྱེད་ཐམས་ཅད་རང་དབང་མེད་པ་མདུན་དུ་བཀུག་པར་གྱུར། ཕཊཿ ན་མོ་སངས་རྒྱས་ཀྱི་བདེན་པ་དང༌། ཆོས་ཀྱི་བདེན་པ་དང་། དགེ་འདུན་
གྱི་བདེན་པ་དང་། མ་གཅིག་ཡེ་ཤེས་ཀྱི་མཁའ་འགྲོ་མ་ཁྲོས་ནག་མོའི་ལྷ་ཚོགས་འཁོར་དང་བཅས་པའི་བདེན་པ་དང༌། བདེན་པ་ཆེན་པོའི་མཐུས། བསྲུང་བྱ་འདི་

༄༅། །ལ་དང་པོ་ནད་ཀྱི་སྣ་འདྲེན་པ། བར་དུ་ནད་ཀྱི་ཚང་བཅའ་བ། ཐ་མ་ནད་ལ་མི་ཕན་པར་བྱེད་པ། ནད་ནད་བདག་དང་བཅས་པ། གདོན་སྣ་
འདྲེན་དང་བཅས་པ། ཐམས་ཅད་སྐད་ཅིག་རང་དབང་མེད་པར་འདིར་ཁུག་ཅིག །ཧཱུཾ་ཧཱུཾ་ཧཱུཾ། ཛཿཧཱུཾ་བཾ་ཧོཿ ཕཊཿ ཕཊཿ གཅེས་དགུག་གཞུག་ལན་གསུམ་བྱས་ལ། རྐང་དུང་བུས་ནས།
ཀྱཻ་འདུས་ཤིག་འདུས་ཤིག་ཤ་ཟ་འདུས། །དབུགས་ལེན་ཐམས་ཅད་འདིར་འདུས་ཤིག །བཤས་བཤའ་རོགས་ལ་སླེབས་པར་གྱིས། །ཤ་བགོས་རོགས་ལ་སླེབས་
པར་གྱིས། །འདྲེ་ཁྱེད་རྣམས་བདག་གི་ཕ་མ་ཡིན། །བུ་ཡི་ཤ་ཁྲག་རོལ་དུ་ཤོག ཁྱོད་ནི་དྲིན་ཆེན་ཕ་མ་ཡིན། །ད་ལན་བཟང་ལན་ལེན་དུ་ཤོག །སྔོན་ཆད་ལུས་འདི་
གཅེས་པར་བཟུང་། །རྒྱུ་དེས་ད་དུང་འཁོར་བར་འཁྱམས། །ད་ནི་མི་ཆགས་སྟོན་མོར་འགྱེད། །མགྲོན་རིགས་སྲིད་རྩེ་མན་ཆད་ནས། །ན་རག་དམྱལ་བ་ཡན་ཆད་
དུ༑ །གནས་པའི་ལྷ་དང་ལྷ་མ་སྲིན། །ཕོ་བདུད་ལས་ཀྱི་འགོང་པོ་འདུས། །མོ་འདུད་ལས་ཀྱི་འདྲེ་མོ་འདུས། །ཕོ་བདུད་རྒྱལ་འགོང་སྲོག་བདག་འདུས། །མོ་བདུད་

འདྲེ་མོ་སྲིན་མོ་འདུས། །སྲིད་པའི་ཡུལ་ནས་འདྲེ་དགུ་འདུས། །གཙུག་ལག་ཁང་གི་གདོན་བཅུ་འདུས། །གཙོ་བོའི་གདོན་ཆེན་བཅོ་བརྒྱད་འདུས། །བགེགས་
རིགས་སྟོང་ཕྲག་བརྒྱད་བཅུ་འདུས། །བྱིས་པའི་གདོན་ཆེན་བཅོ་ལྔ་འདུས། །ཡེ་འདྲོག་སུམ་བརྒྱ་དྲུག་ཅུ་འདུས། །གློ་བུར་དགུ་བཅུ་རྩ་གཅིག་འདུས། །འདིར་ཤོག་
འདིར་འདུས་ཤ་ཁྲག་རོལ། །སྤྱི་བོའི་ཚངས་བུག་མན་ཆད་ནས། །རྐང་མཐིལ་སེན་མོ་ཡན་ཆད་ཀྱི། །ལུས་འདི་ཕྱི་ནང་ཐམས་ཅད་ལ། ཁོ་བོས་ཆགས་ཞེན་མི་བྱེད་
དོ༑ །ཤ་ཟོ་ཁྲག་འཐུང་རུས་པ་མུར། །མགོ་བོ་ཡན་ལག་དོན་སྙིང་ཁྱེར། །ཐམས་ཅད་བག་ཕེབ་ཚིམས་པར་རོལ། །ཞི་བར་གྱིས་ཤིག་བརླབ་པར་གྱིས། །ཕུང་བར་
གྱིས་ཤིག་རྩ་བ་ཆོད། །ཐུལ་ཅིག་ཚིམས་ཤིག་མཱ་རཱ་ཡ། །ཕཊཿ ཕཊཿ འདི་བདག་འཛིན་གཅོད་ཕྱིར་པཎྜི་ཏ་ཇོ་བོ་རྗེས་མཛད་པའོ། །དེ་ནས་ལག་པ་གཉིས་ཀྱིས་ཕུང་པོ་སྦར་བས་བཅད་ནས་མཆོད་སྦྱིན་བྱེད་
ཚུལ་བྱ་ཞིང༌། རང་གི་སོར་མོ་རིགས་ལྔའི་མཁའ་འགྲོ་མ། །དཀར་སེར་དམར་ལྗང་ཁྲི་ཕྲག་རེ་རེས་བསྐོར། །ཕུང་པོ་བཅད་ཅིང་མགྲོན་རྣམས་མཆོད་པར་གྱུར། །ཕཊཿ

༄༅། །ཕཊཿ ཤར་ཕྱོགས་གཏུམ་དྲག་དུར་ཁྲོད་ནས། །མི་ཕྱེད་རྡོ་རྗེ་མཁའ་འགྲོ་མ། །དཀར་མོ་འབུམ་གྱི་འཁོར་དང་བཅས། །དབང་པོ་བརྒྱ་བྱིན་ལ་
སོགས་པའི། །ཤར་ཕྱོགས་དྲི་ཟའི་གདོན་ཚོགས་ལ། །ལུས་ཤ་ཁྲག་མཆོད་སྦྱིན་འདི་བསྔོས་པས། །ཐམས་ཅད་ངོམས་ཤིང་ཚིམས་གྱུར་ནས། །དགའ་མགུ་ཡི་རང་
ལྡན་གྱུར་ཅིག །ཕཊཿ ལྷོ་ཕྱོགས་གད་རྒྱངས་དུར་ཁྲོད་ནས། །རིན་ཆེན་མཁའ་འགྲོ་གཟི་བརྗིད་ཅན། །སེར་མོ་འབུམ་གྱི་འཁོར་དང་བཅས། །ཡ་མ་ར་ཙ་ལ་
སོགས་པའི། །ལྷོ་ཕྱོགས་གཤིན་རྗེའི་གདོན་ཚོགས་ལ། །ལུས་ཤ་ཁྲག་མཆོད་སྦྱིན་འདི་བསྔོས་པས། །ཐམས་ཅད་ངོམས་ཤིང་ཚིམས་གྱུར་ནས། །དགའ་མགུ་ཡི་
རང་ལྡན་གྱུར་ཅིག །ཕཊཿ ནུབ་ཕྱོགས་པདྨ་འཁྱིལ་བའི་དུར་ཁྲོད་ནས། །པདྨ་མཁའ་འགྲོ་དྲི་མེད་མ། །དམར་མོ་འབུམ་གྱི་འཁོར་དང་བཅས། །ཝ་རུ་ཎ་ལ་སོགས་
པ་ཡི། །ནུབ་ཕྱོགས་ཀླུ་ཡི་གདོན་ཚོགས་ལ། །ལུས་ཤ་ཁྲག་མཆོད་སྦྱིན་འདི་བསྔོས་པས། །ཐམས་ཅད་ངོམས་ཤིང་ཚིམས་གྱུར་ནས། །དགའ་མགུ་ཡི་རང་ལྡན་གྱུར་

ཅིག ༑ཕཊཿ བྱང་ཕྱོགས་ཀི་ལ་ཡ་ཡི་དུར་ཁྲོད་ནས། །ལས་ཀྱི་མཁའ་འགྲོ་བདེ་བ་ཅན། །ལྗང་མོ་འབུམ་གྱི་འཁོར་དང་བཅས། །ཀུ་བེ་ར་ལ་སོགས་པ་ཡི། །བྱང་
ཕྱོགས་གནོད་སྦྱིན་གདོན་ཚོགས་ལ། །ལུས་ཤ་ཁྲག་མཆོད་སྦྱིན་འདི་བསྔོས་པས། །ཐམས་ཅད་ངོམས་ཤིང་ཚིམས་གྱུར་ནས། །དགའ་མགུ་ཡི་རང་ལྡན་གྱུར་ཅིག །
ཕཊཿ ཤར་ལྷོ་རབ་འཇིགས་དུར་ཁྲོད་ནས། །དམ་ཚིག་མཁའ་འགྲོ་དམིགས་པ་ཅན། །དཀར་སེར་འབུམ་གྱི་འཁོར་དང་བཅས། །ཨགྣེ་རཱ་ཛ་ལ་སོགས་པའི། །
ཤར་ལྷོ་དྲང་སྲོང་གདོན་ཚོགས་ལ། །ལུས་ཤ་ཁྲག་མཆོད་སྦྱིན་འདི་བསྔོས་པས། །ཐམས་ཅད་ངོམས་ཤིང་ཚིམས་གྱུར་ནས། །དགའ་མགུ་ཡི་རངས་ལྡན་གྱུར་ཅིག །
ཕཊཿ ལྷོ་ནུབ་གཏུམ་པོའི་དུར་ཁྲོད་ནས། །སྣ་ཚོགས་མཁའ་འགྲོ་མི་ཐུབ་མ། །དམར་སེར་འབུམ་གྱི་འཁོར་དང་བཅས། །ནི་རི་ཏི་ལ་སོགས་པ་ཡི། །ལྷོ་ནུབ་སྲིན་
པོའི་གདོན་ཚོགས་ལ། །ལུས་ཤ་ཁྲག་མཆོད་སྦྱིན་འདི་བསྔོས་པས། །ཐམས་ཅད་ངོམས་ཤིང་ཚིམས་གྱུར་ནས། །དགའ་མགུ་ཡི་རང་ལྡན་གྱུར་ཅིག །ཕཊཿ ནུབ་

༄༅། །བྱང་རབ་རྒྱུའི་དུར་ཁྲོད་ནས། །ཐམས་ཅད་མཁའ་འགྲོ་ཀུན་རྒྱུ་མ། །དམར་ལྗང་འབུམ་གྱི་འཁོར་དང་བཅས། །བྷ་ཡ་བྷེ་ལ་སོགས་པ་ཡི། །
ནུབ་བྱང་རླུང་ལྷའི་གདོན་ཚོགས་ལ། །ལུས་ཤ་ཁྲག་མཆོད་སྦྱིན་འདི་བསྔོས་པས། །ཐམས་ཅད་ངོམས་ཤིང་ཚིམས་གྱུར་ནས། །དགའ་མགུ་ཡི་རང་ལྡན་གྱུར་ཅིག །
ཕཊཿ བྱང་ཤར་རྒྱུག་བྱེད་དུར་ཁྲོད་ནས། །རྒྱུད་འཛིན་འཇིག་རྟེན་མཁའ་འགྲོ་མ། །དཀར་ལྗང་འབུམ་གྱི་འཁོར་དང་བཅས། །དབང་ཕྱུག་ཆེན་པོ་ལ་སོགས་པའི། །
བྱང་ཤར་བགེགས་ཀྱི་གདོན་ཚོགས་ལ། །ལུས་ཤ་ཁྲག་མཆོད་སྦྱིན་འདི་བསྔོས་པས། །ཐམས་ཅད་ངོམས་ཤིང་ཚིམ་གྱུར་ནས། །དགའ་མགུ་ཡི་རང་ལྡན་གྱུར་ཅིག །
ཕཊཿ སྟེང་ཕྱོགས་མཁའ་སྤྱོད་དུར་ཁྲོད་ནས། །དབྱིངས་ཕྱུག་སངས་རྒྱས་མཁའ་འགྲོ་མ། །མཐིང་ཁ་འབུམ་གྱི་འཁོར་དང་བཅས། །ཚངས་པ་ཉི་ཟླ་གཟའ་སྐར་
སོགས༑ །སྟེང་ཕྱོགས་ལྷ་ཡི་གདོན་ཚོགས་ལ། །ལུས་ཤ་ཁྲག་མཆོད་སྦྱིན་འདི་བསྔོས་པས། །ཐམས་ཅད་ངོམས་ཤིང་ཚིམས་གྱུར་ནས། །དགའ་མགུ་ཡི་རང་ལྡན་

གྱུར་ཅིག །ཕཊཿ འོག་ཕྱོགས་ས་སྤྱོད་དུར་ཁྲོད་ནས། །ལས་བྱེད་སྤྲུལ་པའི་མཁའ་འགྲོ་མ། །ནག་མོ་འབུམ་གྱི་འཁོར་དང་བཅས། །ལྷ་མོ་བརྟན་མ་ལ་སོགས་
པའི་༑ །འོག་ཕྱོགས་ས་བདག་གདོན་ཚོགས་ལ། །ལུས་ཤ་ཁྲག་མཆོད་སྦྱིན་འདི་བསྔོས་པས། །ཐམས་ཅད་ངོམས་ཤིང་ཚིམས་གྱུར་ནས། །དགའ་མགུ་ཡི་རང་ལྡན་
གྱུར་ཅིག །ཕཊཿ ཕཊཿ ཕུང་པོ་རང་རང་ཡིད་དང་མཐུན་པ་ཡི། །འདོད་ཡོན་ལོངས་སྤྱོད་དཔག་ཏུ་མེད་པ་རྣམས། །མགྲོན་རྣམས་སོ་སོའི་ཞལ་དུ་བསྟབས་པ་
ཡིས༑ །དགའ་མགུ་ཡི་རང་བྱང་ཆུབ་སེམས་ལྡན་གྱུར། །ཕཊཿ ལྷ་དང་ཀླུ་དང་གནོད་སྦྱིན་དང༌། །ནམ་མཁའ་ལྡིང་དང་དྲི་ཟ་དང༌། །མིའམ་ཅི་དང་ལྟོ་འཕྱེ་ཆེ། །
འཁོར་ཚོགས་བྱེ་བ་ས་ཡ་བཅས། །བཀའ་ཡི་ལྷ་སྲིན་སྡེ་བརྒྱད་ལ། །ལུས་ཤ་ཁྲག་མཆོད་སྦྱིན་འདི་བསྔོས་པས། །ཐམས་ཅད་ངོམས་ཤིང་ཚིམས་གྱུར་ནས། །དགའ་
མགུ་ཡི་རང་ལྡན་གྱུར་ཅིག །ཕཊཿ འབྱུང་པོ་ཤ་ཟ་སྲིན་པོ་དང༌། །ཡི་དྭགས་ལན་ཆགས་འདྲེ་གདོན་རིགས། །བགེགས་རིགས་སྟོང་ཕྲག་བརྒྱད་ཅུ་དང་། །བྱིས་པའི་

༄༅། །གདོན་ཆེན་བཅོ་ལྔ་དང༌། །སྲིད་པའི་འདྲེ་དགུ་གཙུག་ལག་གདོན། །རྒྱལ་བསེན་གྲེ་ཕོ་གྲེ་མོ་དང༌། །ཆུང་སྲི་ཟ་འདྲེ་ཤི་གཤེད་སོགས། །གནོད་
བྱེད་བགེགས་རིགས་ཐམས་ཅད་ལ། །ལུས་ཤ་ཁྲག་མཆོད་སྦྱིན་འདི་བསྔོས་པས། །ཐམས་ཅད་ངོམས་ཤིང་ཚིམས་གྱུར་ནས། །དགའ་མགུ་ཡི་རང་ལྡན་གྱུར་ཅིག །
ཕཊཿ རྒྱུན་དུ་འདི་ཙམ་གྱིས་ཆོག་ལ། ནད་པ་སོགས་སྤར་ཐབས་བྱེད་པ་ཡོད་ན། སྐབས་འདིར་གདོན་ཚོགས་དགུ་མ་སྦྱར། གཞན་ཡང་ཆ་དྲུག་ཆང་བུ་བརྒྱ་རྩ། མཐའ་གཏད་རིགས་གང་དགོས་སྐབས་འདིར་བྱའོ། །ཡང་ནད་པ་ལ་
འཕྱར་འཁྱོག་གི་བསྟབས་པ་དྲག་པོ་བྱེད་ན་ཡང་སྐབས་འདིར་བྱའོ། ༈ །དེ་ནས་ཚོགས་ཕུད་ཕུག་གཏོར་ཐམས་ཅད་དང་། བསྐང་བ་ཡང་བས་སོ། །བདུད་རྩི་བྲན་ནས། ཨོཾ་ཀརྨ་ཌཱཀྐི་ནི་ཧཱུཾ་ཕཊཿ ཨོཾ་སྭ་བྷ་ཝཱ་སོགས། སྟོང་
པའི་ངང་ལས་ཡཾ ལས་རླུང་རཾལས་མེ་ཀཾཿལས་ཐོད་པའི་སྒྱེད་པུ་གསུམ་གྱི་སྟེང་དུ། གཏོར་སྣོད་ཨཱལས་ཀཱ་པ་ལ་ཡངས་ཤིང་རྒྱ་ཆེ་བའི་ནང་དུ་གཏོར་མ་ཤ་རྩི་
བདུད་ལྔའི་རང་བཞིན། ཡཾ་ལས་རླུང་གཡོས་རཾ་ལས་མེ་སྦར་ཐོད་པ་དྲོས། རྫས་རྣམས་ཞུ་བའི་དམ་ཚིག་གི་བདུད་རྩིའི་འོད་ཀྱིས་ཡེ་ཤེས་ཀྱི་བདུད་རྩི་སྤྱན་དྲངས་

ནས་ཐིམ་པས། ཡེ་ཤེས་ཀྱི་བདུད་རྩིའི་རྒྱ་མཚོ་ཆེན་པོར་གྱུར། ཨོཾ་ཨཱཿཧཱུཾ། རྐང་པ་གཡས་པས་གཡོན་པ་མནན། ལུས་ཙོག་པུར་བྱས་མཐེབ་མཛུབ་མདུད་ལ། ལྷག་མ་གཟེང་བ་འབར་བའི་ཕྱག་རྒྱ་དཔྲལ་
བར་བསྐོར་ཞིང་མིག་གྱེན་དུ་བལྟས་ནས། ཕེཾ་ཕེཾ་བཛྲ་ཨཱ་ར་ལི་ཧོ། ཛཿཧཱུཾ་བཾ་ཧོཿ བཛྲ་ཌཱཀྐི་ནི་ས་མ་ཡ་སྟཾ། ཏྲི་བྷྲི་ཥྱེ་ཥེ་ཧོཿ ཞེས་གཏོར་མགྲོན་ཐམས་ཅད་མདུན་གྱི་ནམ་མཁར་བྱོན་ནས་མདུན་བསྐྱེད་དང་
དབྱེར་མེད་པར་བསམ་ལ། ན་མོ་པྲཛྙཱ་པ་ར་མི་ཏ་ཡ་ས་པཱ་རི་ཝ་ར་ཨི་དཾ་བྷ་ལིཏྟ་ཁ་ཁ་ཁཱ་ཧི། ཨོཾ་བུདྡྷ་བཻ་རོ་ཙ་ན་ཨོཾ་ཧཱུཾ་ཏྲཾ་ཧྲི་ཨཱཿཨི་དཾ་བྷ་ལིདྟ་ཁ་ཁ་ཁཱ་ཧི། ཨོཾ་ཨཱརྱ་ཏཱ་རེ་ཨི་དམ་
བྷ་ལིདྟ་ཁ་ཁ་ཁཱ་ཧི། ཨོཾ་མུ་ནེ་མུ་ནེ་མ་ཧཱ་ནེ་ཡེ་སྭཱ་ཧཱ། ཨི་དཾ་བྷ་ལིདྟ་ཁ་ཁ་ཁཱ་ཧི། ༀ་ཀརྨ་ལ་ཤྲཱི་ཛྙཱ་ན་ཨི་དམ་བྷ་ལིདྟ་ཁ་ཁ་ཁཱ་ཧི། ༀ་ཨཱ༧ཿཧཱུཾ་བཾ་ཌཱཀྐི་ནི་ཧ་རི་ནི་ས་ཨི་
དམ་བྷ་ལིདྟ་ཁ་ཁ་ཁཱ་ཧི། ཨོཾ་སརྦ་གུ་རུ་ཨི་དམ་བྷ་ལིདྟ་ཁ་ཁ་ཁཱ་ཧི། ༀ་བཛྲ་བེ་རོ་ཙ་ན་ཡེ་ཧ་རི་ནི་ས་ཧཱུཾ་ཧཱུཾ་ཧཱུཾ་ཕཊ་སྭཱ་ཧཱ། ཨི་དམ་བྷ་ལིདྟ་ཁ་ཁ་ཁཱ་ཧི། ༀ་བཛྲ་ཝ་རྭ་
ཧཱི་ཀྲོ་ཏི་ཀཱ་ལི་ཧཱ་རི་ནི་ས་བཛྲ་ཌཱཀྐི་ནི་ཨ་ཝེ་ཤ་ཡ་ཧཱུཾ་ཕཊཿ ཨི་དཾ་བྷ་ལིདྟ་ཁ་ཁ་ཁཱ་ཧི། ཆོས་སྐུ་ཡུམ་ཆེན་མོ་སྲས་ཕྱོགས་བཅུའི་སངས་རྒྱས་དང་བྱང་ཆུབ་སེམས་

༄༅། །དཔའ། རྣམ་སྣང་གངས་ཆེན་མཚོ། རྒྱལ་བ་རིགས་ལྔ། རྗེ་བཙུན་འཕགས་མ་སྒྲོལ་མ། །བཅོམ་ལྡན་འདས་རྒྱལ་བ་ཤཱཀྱ་ཐུབ་པ་ལ་སོགས་
བསྐལ་བཟང་གི་སངས་རྒྱས་སྟོང་རྩ་གཉིས་རྣམས་ཀྱི་ཞལ་དུ་དམ་རྫས་བདུད་རྩིའི་གཏོར་མ་རྒྱ་ཆེན་པོ་འདི་འབུལ་ལོ། །བྱིན་གྱིས་བརླབ་པར་མཛད་དུ་གསོལ། །
འཇམ་དཔལ་སྨྲ་བའི་སེངྒེ། །མཁའ་འགྲོ་སུ་ཁ་སིདྡྷི། །བྲམ་ཟེ་ཨཱརྱ་དེ་ཝ། །ཕ་གཅིག་དམ་པ་སངས་རྒྱས། །སྐྱོ་སྟོན་བསོད་ནམས་བླ་མ། །མ་ཅིག་ལབ་ཀྱི་སྒྲོན་
མ༑ །གྲུབ་ཆེན་ཡེ་ཤེས་འབར་བ། །རྟོགས་ལྡན་གནམ་མཚོ་དེ་ཝ། །ཆོས་རྗེར་རང་བྱུང་རྡོ་རྗེ། །རྒྱལ་བ་གཡུང་སྟོན་ཞིག་པོ། །འཛམ་གླིང་རོལ་པའི་རྡོ་རྗེ། །དཔལ་
ལྡན་མཁའ་སྤྱོད་དབང་པོ། །ཐུབ་ཆེན་དེ་བཞིན་གཤེགས་པ། །རྗེ་བཙུན་རཏྣ་བྷ་དྲ། །སྤྲུལ་སྐུ་མཐོང་བ་དོན་ལྡན། །ཀུན་མཁྱེན་འཇམ་དཔལ་བཟང་པོ། །སངས་
རྒྱས་གཉན་པ་རས་ཆེན། །ཀུན་མཁྱེན་མི་བསྐྱོད་རྡོ་རྗེ། །རྒྱལ་བ་དཀོན་མཆོག་ཡན་ལག །རྗེ་བཙུན་དབང་ཕྱུག་རྡོ་རྗེ། །གར་དབང་ཆོས་ཀྱི་དབང་ཕྱུག །དྲུང་ཆེན་

ཀུན་དགའ་རྣམ་རྒྱལ། །འདྲེན་མཆོག་ཀརྨ་ཆགས་མེད་ལ་སོགས་པ་དྲིན་ཆེན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ཀྱི་ཞལ་དུ་འབུལ་
ལོ༑ །སྐུ་གསུང་ཐུགས་ཡོན་ཏན་ཕྲིན་ལས་ཀྱི་སྒོ་ནས་བྱིན་གྱིས་བརླབ་པར་མཛད་དུ་གསོལ། །གཞན་ཡང་རྗེ་བཙུན་ཟིལ་གནོན་ཆེན་པོ། སྲས་མཆོག་རྒྱལ་བ་དོན་
གྲུབ༑ སྲས་མོ་ལ་འདུས་མ། ཁུ་སྒོམ་ཆོས་ཀྱི་སེངྒེ། སྲས་མོ་རྒྱན་བཞི། སྐྱེ་མེད་དགའ་ཡན་ཆེན་པོ། ཕོ་སྐོར་སེངྒེ། སྨོན་པ་རང་སངས། དོལ་པ་ཟང་ཐལ། ཞིག་པོ་
ཧཱར་ཐོན། རྩི་སྟོན་དར་མ། རྒྱ་སྒོམ་ཧག་ཐོན། ཀོང་པོའི་རྗེ་བཙུན་ཟིལ་གནོན་ལ་སོགས་པ་བཀའ་བབས་བུ་ཆེན་བཅུ་དྲུག་བརྒྱུད་འཛིན་བརྒྱ་དང་རྩ་བརྒྱད་རྣམས་
ཀྱི་ཞལ་དུ་འབུལ་ལོ། བྱིན་གྱིས་བརླབ་པར་མཛད་དུ་གསོལ། །རྒྱ་ནག་གཅེར་བུ། གངས་པ་སྨུག་སངས། སྐྱེ་མེད་ཟང་ཐལ། འབྲི་སྒོམ་རྟོག་མེད། སྤྲུལ་སྐུ་ལབ་
འདུལ་རྡོ་རྗེ་སྒྲོན་མ། ཀུན་སྤང་བརྩོན་འགྲུས་སེངྒེ། །སྒོམ་གཅོད་ཉི་མ་རྒྱལ་མཚན། །མོན་གཅོད་བརྩོན་འགྲུས་སེངྒེ། །གྲུབ་ཆེན་ཀུན་དགའ་སེངྒེ། །སྐྱེས་མཆོག་

༄༅།    །ཀརྨ་པཀྵི་ལ་སོགས་པའི་གཅོད་ཡུལ་བཀའ་བབས་གྲུབ་ཆེན་རྣམས་ཀྱི་ཞལ་དུ་འབུལ་ལོ། །བྱིན་གྱིས་བརླབ་པར་མཛད་དུ་གསོལ། །རྗེ་བཙུན་
རྡོ་རྗེ་རྣལ་འབྱོར་མ། །རྡོ་རྗེ་མཁའ་འགྲོ་རིན་ཆེན་མཁའ་འགྲོ་པདྨ་མཁའ་འགྲོ། །ལས་ཀྱི་མཁའ་འགྲོ། ཡི་དམ་བདུད་འདུལ་ཁྲོས་མ་ནག་མོ། །བདེ་ཆེན་དཀར་མོ།
སེར་མོ་དོན་གྲུབ། དམར་མོ་སྒྲ་སྒྲོགས། སྣ་ཚོགས་མཐར་ཕྱིན་མཁའ་འགྲོ་བྱེ་བ་འབུམ་དང་བཅས་པའི་ཞལ་དུ་འབུལ་ལོ། །མཆོན་ཐུན་མོང་གི་དངོས་གྲུབ་སྩལ་དུ་
གསོལ༑ །ཨོ་བཛྲ་མ་ཧཱ་ཀཱ་ལ་ཀྵི་ཀྵེ་ཏྲ་བིནྷྣནཱ་བི་ནཱ་ཡ་ཀ་ཧཱུྃ་ཧཱུྃ་ཕཊ་ཕཊ་སྭཱ་ཧཱ། ཨི་དམ་བྷ་ལིངྟ་ཁ་ཁ་ཁཱ་ཧི། ༀ་ཨ་གྷོ་ར་མ་ཧཱ་ཀ་ལ་དུ་རེ་སྭ་ཧཱུྃ་ཧཱུྃ་ཀ་ལ་རཀཾ་ཧཱུྃ་ཕཊ།
ཨི་དམ་བྷ་ལིངྟ་ཁ་ཁ་ཁཱ་ཧི། ཨོ་གྷྲི་ར་ཛ་གྷྲི་ར་ཛ་ཀུ་མ་ཀུ་མ་ཁུམ་ཐིས་སྭཱ་ཧཱ། ཨི་དམ་བྷ་ལིངྟ་ཁ་ཁ་ཁཱ་ཧི། ནག་མོ་རུ་ཏྲ་ས་མ་ཡཱ་ཛ། ནག་མོ་ནག་མོ་ཏྲི་ཡང་ཛཿ མ་
མ་སྲོག་ལ་ཛས་མ་ཡཱ་ཙིཏྟ་བཾ་ཛ ཨི་དམ་བྷ་ལིནྟ་ཁ་ཁ་ཁཱ་ཧི། ཨོཾ་ཁ་ཁ་ཁཱ་ཧི་ཁཱ་ཧི། སརྦ་ཡཀྵ་རཀྵ་ས་བྷུ་ཏ་པྲེ་ཏ་པི་ཤཱ་ཙེ་ཨུན་མཱ་ད་ཨ་པ་སྨཱ་ར་ཌཱ་ཀ་ཌཱ་ཀི་ནྱཱ་ད་ཡ།

ཨི་མཾ་བ་ལི་གྲིཧྣནྟ། ས་མ་ཡ་རཀྵནྟུ། མ་མ་སརྦ་སིདྡྷི་མྨེ་པྲ་ཡཙྪནྟུ། ཡ་ཐེ་པཾ། ཡ་ཐཥྚཾ། བྷུཉྫ་ཐ། པི་ཝ་ཐ། ཛི་གྷ་ཐ། མ་ཏི་གྲ་མ་ཐ། མ་མ་སརྦ་ཀཱརྠ་ཡཱ། སདྨ་ཁ་བི་
ཤུད་དྷ་ཡི། ས་ཧ་ཡི་ཀཱ་བྷ་ཝནྟུ་ཧུ་ཧཱུྃ་ཕཊ་ཕཊ་སྭཱ་ཧཱ། སྔགས་རིང་འདི་གསུམ་མམ་བདུན་བརྗོད། དཔལ་ཡེ་ཤེས་མགོན་པོ་ཕྱག་དྲུག་པ་དཔལ་ལྡན་ལྷ་མོ་རེ་མ་ཏི། གནོད་སྦྱིན་
མཆེད་བཞི་བེང་བེར་ནག་ཨགྷོ་ར། དཔལ་དུར་ཁྲོད་ཀྱི་བདག་པོ་ཡབ་ཡུམ་སྤྱང་ཞོན་ལྷ་མོ་མཆེད་གསུམ་ལ་སོགས་པ་གཅོད་ཡུལ་བརྒྱུད་པའི་ཆོས་སྐྱོང་ཡེ་ཤེས་ཀྱི་
སྤྱན་དང་ལྡན་པ་རྣམས་ཀྱི་ཞལ་དུ་འབུལ་ལོ། །སངས་རྒྱས་ཀྱི་བསྟན་པ་ཐམས་ཅད་ཀྱི་སྙིང་པོ་གཅོད་ཡུལ་ཕྱག་རྒྱ་ཆེན་པོ་དར་ཞིང་རྒྱས་པ་དང་། རྣལ་འབྱོར་པ་
བདག་གི་འཕྲིན་ལས་རྣམ་པ་བཞི་ཐོགས་པ་མེད་པར་འགྲུབ་པའི་འཕྲིན་ལས་མཛོད་ཅིག །གཞན་ཡང་ཡུལ་ཉི་ཤུ་རྩ་བཞི་གནས་སུམ་ཅུ་རྩ་གཉིས། དུར་ཁྲོད་ཆེན་
པོ་བརྒྱད། གནས་ཆེན་བརྒྱ་རྩ་བརྒྱད། གནས་ཕྲན་སྟོང་རྩ་གཉིས་ལ་གནས་པའི་དཔའ་བོ་མཁའ་འགྲོ་སྲུང་མ་རྣམས་ཀྱི་ཞལ་དུ་འབུལ་ལོ། །རྐྱེན་ཕྱི་ནང་གི་བར་

༄༅། །ཆད་ཐམས་ཅད་ཉེ་བར་ཞི་བའི་ཕྲིན་ལས་མཛོད་ཅིག །བྷྲཱུཾ་ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བའི་ནང་དུ། ཨོཾ་འོད་དུ་ཞུ་བ་ལས་གཏོར་མ་
དཀར་གསུམ་མངར་གསུམ་འདོད་པའི་ཡོན་ཏན་ལྔ་དང་ལྡན་པར་གྱུར། ཨོཾ་ཨ་ཀཱ་རོ་མུ་ཁཾ་སརྦ་དྷརྨཱ་ཧཱུྃ། ཨཱདྱ་ནུཏྤན་ན་ཏོཏྟ་ཨོཾ་ཨཱཧཱུྃ་ཕཊཿསྭཱ་ཧཱ། ཨོཾ་མ་ཧཱ་ཀཱ་ལ་ཡཀྵ་
ཙིཏྟ་ར་ག་ཧཱུྃ་ཛཿ ཨི་དམ་བྷ་ལིངྟ་ཁ་ཁ་ཁཱ་ཧི། ཨོ་དྷིཥྚ་རཥྚ་ཡ། བཻ་རུ་ད་ཀ་ཡ། བྷེ་རཱུ་བྷཀྵ་ཡ། བེ་ཤྲ་མ་ནཱ་ཡེ། ཨི་དམ་བྷ་ལིངྟ་ཁ་ཁ་ཁཱ་ཧི། ཨོཾ་སརྦ་ལོ་ཀ་པཱ་ལ་ཨེ་
དམ་བྷ་ལིངྟ་ཁ་ཁ་ཁཱ་ཧི། གནོད་སྦྱིན་ཆེན་པོ་རྡོ་རྗེ་བདུད་འདུལ་རྒྱལ་པོ་ཆེན་པོ་སྡེ་བཞི་འཁོར་དང་བཅས་པ། གནོད་སྦྱིན་གང་བ་བཟང་པོ། ནོར་ལྷ་མཆེད་བརྒྱད་
འབྲོག་གནས་མཆེད་ལྔ་ལ་སོགས་པ་ནོར་ལྷ་གཏེར་བདག་ཐམས་ཅད་ཀྱི་ཞལ་དུ་འབུལ་ལོ། །ཆོས་དང་མཐུན་པའི་ལོངས་སྤྱོད་རྒྱ་ཆེན་པོ་སྩལ་དུ་གསོལ། ཁྱད་
པར་དུ་མ་ཅིག་ལབ་ཀྱི་སྒྲོན་མའི་སྤྱན་སྔར་གཅོད་ཡུལ་གྱི་བསྟན་པ་བསྲུང་བར་ཁས་བླངས་ཤིང་དམ་བཅས་པའི་ལས་བདག་མཚན་མོ་སྒྲ་སྒྲོགས་བོད་ཁམས་བརྟན་

མ་བཅུ་གཉིས། བཙན་རྒོད་ཟངས་རི་སྤུན་བདུན། ཐང་ལྷ་ཡར་བཞུད། འོད་དེ་གུང་རྒྱལ། སྐུ་ལྷ་མཁའ་རི། ཡར་ལྷ་ཤམ་པོ་ལ་སོགས་གངས་གཉན་ཉི་ཤུ་རྩ་
གཅིག ་ཤམ་པོའི་གཟའ་བདུད་མགོ་དགུ། ཀླུ་རྒྱལ་དྲག་པོ་ཟླ་སྐྱོང་ལ་སོགས་པ་གཅོད་ཡུལ་གྱི་བཀའི་སྲུང་མ་རྣམས་ཀྱི་ཞལ་དུ་འབུལ་ལོ། །སྒྲུབ་པ་པོའི་ཆོས་
མཐུན་གྱི་བསམ་པ་ཡིད་བཞིན་དུ་འགྲུབ་པའི་སྡོང་གྲོགས་མཛོད་ཅིག །གཞན་ཡང་སྟོང་གསུམ་སྟོང་གི་གཞི་བདག །སྟོད་མངའ་རིས་སྐོར་གསུམ། བར་དབུས་
གཙང་རུ་བཞི། སྨད་མདོ་ཁམས་སྒང་དྲུག་ལ་གནས་པའི་གཞི་བདག་གནས་བདག་རྣམས་ཀྱི་ཞལ་དུ་འབུལ་ལོ། །གནས་འདིའི་ཕ་རི་ཚུར་རི་གཡས་རི་གཡོན་རི་
མདུན་རི་རྒྱབ་རི་མཚེར་ས་བྲང་ཁང་འདི་ལ་གནས་པའི་གནས་བདག་རྣམས་ཀྱི་ཞལ་དུ་འབུལ་ལོ། །བསམ་པའི་དོན་ཐམས་ཅད་ཆོས་ལྡན་ཡིད་བཞིན་དུ་འགྲུབ་
པའི་སྡོང་གྲོགས་མཛོད་ཅིག །ཕཊ༔ ཕཊ༔ རི་གོང་བ་བརྩོན་འགྲུས་སེངྒེས་མཛད་པའི་གཏོར་བསྔོ་ནི། ཨོཾ་ཨཱཿཧཱུྃ། ཁམས་གསུམ་མ་ལུས་སྐུ་གསུང་ཐུགས། །སྐུ་གསུམ་འཁོར་འདས་

༄༅། །ཐུགས་རྗེའི་མགྲོན། །སྟོང་གསུམ་བདུད་རྩིས་ཁེངས་པའི་རྫས། །གཏོར་མ་འདོད་ཡོན་ལྔ་རུ་བསྔོ། །ཕྱི་སྣོད་འཇིག་རྟེན་གཏོར་གཞོང་དུ། །
ནང་བཅུད་སེམས་ཅན་གཏོར་མས་བཀང་། །སྐྱེ་འཆི་མེད་པའི་མཆོད་པ་བཞེས། །ཕྱི་ནམ་མཁའ་ཡངས་པའི་གཏོར་གཞོང་དུ། །ནང་འབྱུང་བ་ལྔ་ཡི་གཏོར་མས་
བཀང་༑ །རང་སར་རང་དག་མཆོད་པ་བཞེས། །བཀའ་ཕ་རོལ་ཕྱིན་པའི་གཏོར་གཞོང་དུ། །ས་བཅུ་དག་པའི་གཏོར་མས་བཀང༌། །མྱང་འདས་ཆེན་པོའི་མཆོད་པ་
བཞེས༑ །བཀའ་རྫོགས་པ་ཆེན་པོའི་གཏོར་གཞོང་དུ། །ཐེག་པ་རིམ་དགུའི་གཏོར་མས་བཀང་། །མ་འདྲེས་ཡོངས་རྫོགས་མཆོད་པ་བཞེས། །ཀུན་གཞི་ཡངས་
པའི་གཏོར་གཞོང་དུ། །རྣམ་ཤེས་ཚོགས་དྲུག་གཏོར་མས་བཀང༌། །འཕེལ་འགྲིབ་མེད་པའི་མཆོད་པ་བཞེས། །རང་སེམས་གཉུག་མའི་གཏོར་གཞོང་དུ། །ལུས་
ངག་ཡིད་གསུམ་གཏོར་མས་བཀང༌། །བརྗོད་དུ་མེད་པའི་མཆོད་པ་བཞེས། །སྐྱེ་བ་མེད་པའི་གཏོར་གཞོང་དུ། །རིག་པ་ཚོར་མྱོང་གཏོར་མས་བཀང་། །འགྱུ་བ་

རང་གྲོལ་མཆོད་པ་བཞེས། །ཆོས་སྐུ་དག་པའི་གཏོར་གཞོང་དུ། །གཟུགས་སྐུ་རྣམ་གཉིས་གཏོར་མས་བཀང་། །འགྲོ་དོན་ཕྱོགས་མེད་མཆོད་པ་བཞེས། །སྟོང་པ་
ཉིད་ཀྱི་གཏོར་གཞོང་དུ། །སྣང་བ་དཀར་དམར་གཏོར་མས་བཀང༌། །སྣང་མེད་ཆེན་པོའི་མཆོད་པ་བཞེས། །རང་རྒྱུད་དག་པའི་གཏོང་གཞོང་དུ། །གཉིས་མེད་
དག་པའི་གཏོར་མས་བཀང་། །བདེ་བ་ཆེན་པོའི་མཆོད་པ་བཞེས། །ཆོས་ཉིད་དག་པའི་གཏོང་གཞོང་དུ། །བདེ་གསལ་མི་རྟོག་གཏོར་མས་བཀང་། །ངོས་བཟུང་
མེད་པའི་མཆོད་པ་བཞེས། །རང་ལུས་རྒྱལ་བའི་གཏོར་གཞོང་དུ། །མོས་གུས་དད་པའི་གཏོར་མས་བཀང་། །རེ་དོགས་མེད་པའི་མཆོད་པ་བཞེས། །ཀ་པ་ལ་ཡི་
གཏོར་གཞོང་དུ། །ཤ་ཁྲག་དོན་སྙིང་གཏོར་མས་བཀང༌། །ཆགས་ཞེན་མེད་པའི་མཆོད་པ་བཞེས། །ཕཊ༔ ཕཊ༔ དེ་ནས་བསྔོ་སྦྱངས་ནི། དྲུག་པ་རྡོ་རྗེ་འཆང་ཆེན་མན་
ཆད་དང༌། །རྩ་བའི་བླ་མ་ཡན་ཆད་ལ། །བསྔོས་པ་བཞིན་དུ་ཚིམས་གྱུར་ཅིག །བསམ་པ་བཞིན་དུ་འགྲུབ་གྱུར་ཅིག །ཀུན་ཏུ་བཟང་པོ་མན་ཆད་དང༌། །འཇག་

༄༅། །མའི་སྲིན་བུ་ཡན་ཆད་ལ། །བསྔོས་པ་བཞིན་དུ་ཚིམས་གྱུར་ཅིག །བསམ་པ་བཞིན་དུ་འགྲུབ་གྱུར་ཅིག །ཤཱཀྱ་ཐུབ་པ་མན་ཆད་དང༌། །དམྱལ་
ཁམས་བཅོ་བརྒྱད་ཡན་ཆད་ལ། །བསྔོས་པ་བཞིན་དུ་ཚིམས་གྱུར་ཅིག །བསམ་པ་བཞིན་དུ་འགྲུབ་གྱུར་ཅིག །སྟོང་གསུམ་གཞི་བདག་མན་ཆད་དང༌། །འདིར་
གནས་ལྷ་འདྲེ་ཡན་ཆད་ལ། །བསྔོས་པ་བཞིན་དུ་ཚིམས་གྱུར་ཅིག །བསམ་པ་བཞིན་དུ་འགྲུབ་གྱུར་ཅིག །གཏོར་མ་འདི་ཡི་ཡོན་ཏན་གྱིས། །བདག་དང་འགྲོ་དྲུག་
སེམས་ཅན་ལ། །ལུས་ལ་བདེ་བ་སྐྱེད་དུ་གསོལ། །ངག་ལ་ནུས་པ་སྤར་དུ་གསོལ། །སེམས་ལ་རྟོགས་པ་འཆར་དུ་གསོལ། །མཆོག་དང་ཐུན་མོང་དངོས་གྲུབ་
སྩོལ༑ །མཆོད་སྦྱིན་གཏོར་མ་འདི་བཞེས་ལ། །རྣལ་འབྱོར་བདག་ཅག་འཁོར་བཅས་ལ། །ནད་མེད་ཚེ་དང་དབང་ཕྱུག་དང༌། །དཔལ་དང་གྲགས་དང་བསྐལ་བ་
བཟང་༑ །ལོངས་སྤྱོད་རྒྱ་ཆེན་ཀུན་ཐོབ་ཅིང་། །ཞི་དང་རྒྱས་ལ་སོགས་པ་ཡི། །ལས་ཀྱི་དངོས་གྲུབ་བདག་ལ་སྩོལ། །དམ་ཚིག་ཅན་གྱིས་བདག་ལ་སྲུངས། །དངོས་

གྲུབ་ཀུན་གྱི་སྟོང་གྲོགས་མཛོད། །དུས་མིན་འཆི་དང་ནད་རྣམས་དང་། །གདོན་དང་བགེགས་རྣམས་མེད་པར་མཛོད། །རྨི་ལམ་ངན་དང་མཚན་མ་ངན། །བྱ་བྱེད་
ངན་རྣམས་མེད་པར་མཛོད། །འཇིག་རྟེན་བདེ་ཞིང་ལོ་ལེགས་དང༌། །འབྲུ་རྣམས་འཕེལ་ཞིང་ཆོས་འཕེལ་བ། །བདེ་ལེགས་ཕུན་སུམ་ཚོགས་པ་ཡི། །ཡིད་ལ་
འདོད་པ་ཀུན་འགྲུབ་ཤོག །ཅེས་འཕྲིན་ལས་བཅོལ་ནས་མཆོད་བསྟོད་ནི། ཨོཾ་གུ་རུ་དྷེ་ཝ་ཌཱཀྐི་ནི་ས་པཱ་རི་ཝཱ་ར་ཨརྒྷཾ་སོགས། ཤབྟ་པྲ་ཏིཙྪ་ཨཱཿཧཱུྃ། རང་རིག་ཡེ་ཤེས་སྟོན་མཛད་
པའི་༑ །ཕ་བླ་མ་རྣམས་ལ་ཕྱག་འཚལ་བསྟོད། །དངོས་གྲུབ་ངེས་པར་སྟེར་མཛད་པའི། །ཡི་དམ་རྣམས་ལ་ཕྱག་འཚལ་བསྟོད། །བར་ཆད་ཐམས་ཅད་སེལ་མཛད་
པའི་༑ །ཆོས་སྐྱོང་རྣམས་ལ་ཕྱག་འཚལ་བསྟོད། །སྤངས་རྟོགས་ཕུན་སུམ་ཚོགས་པ་ཡི། །སངས་རྒྱས་རྣམས་ལ་ཕྱག་འཚལ་བསྟོད། །ཞི་གྱུར་འདོད་ཆགས་བྲལ་བ་
ཡི༑ །དམ་ཆོས་རྣམས་ལ་ཕྱག་འཚལ་བསྟོད། །གང་ལ་ཕུལ་ན་དོན་ཆེ་བ། །དགེ་འདུན་རྣམས་ལ་ཕྱག་འཚལ་བསྟོད། །སྐྱེ་བ་བདུན་ལ་འགྲོ་དོན་མཛད། །དམ་པ་

༄༅། །རྒྱ་གར་སྐུ་ལ་ཕྱག་འཚལ་བསྟོད། །མ་མི་མིན་ཡེ་ཤེས་མཁའ་འགྲོ་མ། །ལབ་ཀྱི་སྒྲོན་མ་དེ་ལ་ཕྱག་འཚལ་བསྟོད། །བསྟོད་པ་འོས་པ་ཐམས་
ཅད་ལ། །ཞིང་རྡུལ་ཀུན་གྱི་གྲངས་སྙེད་ཀྱི། །ལུས་བཏུད་པ་ཡིས་རྣམས་ཀུན་ཏུ། །མཆོག་ཏུ་དད་པས་བསྟོད་པར་བགྱི། །དེ་ནས་བསྐང་གཏོར་གསོ་བྲན་བྱས་ལ། ཧཱུྃ། བེམ་
ཤུན་གཏོར་སྣོད་གསེར་གྱི་ས་གཞིའི་སྟེང་། །ཞག་དང་ཆུ་སེར་སྤོས་ཆུའི་ཆག་ཆག་གདབ། །སེན་མཛུབ་ལྕགས་རི་མུ་ཁྱུད་ཕྲེང་བས་བསྐོར། །ཡན་ལག་གླིང་བཞི་
ཉིང་ལག་གླིང་ཕྲན་བརྒྱད། །ཟོ་ཁོག་རི་རབ་མགོ་ནི་རྣམ་རྒྱལ་ཁང་། །མིག་གཉིས་ཉི་ཟླ་རྒྱུ་མ་གསེར་རི་བདུན། ཁྲག་ནི་རོལ་མཚོ་སོ་ནི་རྒྱུ་སྐར་ཚོགས། །རྣ་བ་
གཉིས་ནི་གདུགས་དང་རྒྱལ་མཚན་ཏེ། །ལྕེ་ནི་རྔ་ཡབ་བ་དན་ལྷུན་གྱིས་གྲུབ། །ཀླད་སྤྱི་བླ་བྲེ་མཆིན་འཁྲི་ཡོལ་བ་དང༌། །ཨོལ་ཁྲང་རང་བྱུང་ཤེལ་གྱི་མཆོད་རྟེན་
བརྒྱད༑ །སྙིང་ནི་ནོར་བུ་གློ་བ་ཅང་ཤེས་རྟ། །མིག་ཡུ་སྲོག་རྩ་དཔག་བསམ་ལྗོན་པའི་ཤིང་། །མཚེར་བ་འདོད་འཇོའི་བ་མོ་ལྷུན་གྱིས་གྲུབ། །ཕོ་བ་རིན་ཆེན་གཏེར་

གྱི་བུམ་པ་དང༌། །ཤ་ཁྲག་འདོད་ཡོན་དཔག་མེད་བསྐང་རྫས་ཀྱིས། །འཕགས་བཞི་སྐྱེད་ཡུམ་ཆོས་སྐུ་ཡུམ་ཆེན་མོ། །ཤེས་རབ་ཕ་རོལ་ཕྱིན་མའི་ཐུགས་དམ་
བསྐང་༑ །སྲས་ནི་ཕྱོགས་བཅུའི་དུས་གསུམ་བདེ་གཤེགས་ཚོགས། །བྱང་སེམས་ཉན་རང་བཅས་པའི་ཐུགས་དམ་བསྐང་། །ངེས་པ་ལྔ་ལྡན་ལོངས་སྤྱོད་རྫོགས་
པའི་སྐུ། །ལོངས་སྐུ་གངས་ཆེན་མཚོ་རྒྱལ་ཐུགས་དམ་བསྐང༌། །ཡེ་ཤེས་ལྔ་ལྡན་སྐུ་ལྔ་ལྷུན་གྱིས་གྲུབ། །བཅོམ་ལྡན་རིགས་ལྔ་ཡབ་ཡུམ་ཐུགས་དམ་བསྐང༌། །མ་
རྒྱུད་ཀུན་གྱི་སྤྲུལ་གཞི་རྩ་བའི་ལྷ། །རྗེ་བཙུན་འཕགས་མ་སྒྲོལ་མའི་ཐུགས་དམ་བསྐང་། །འཁོར་ལོ་ལྔ་ཡི་དཔའ་བོ་ཌཱཀྐིའི་ཚོགས། །བླ་མེད་དཀྱིལ་འཁོར་ལྷ་ཡི་
ཐུགས་དམ་བསྐང་། །དམ་པ་རྒྱ་གར་ཨཱརྱ་དེ་ཝ་སོགས། །གཅོད་ཡུལ་བརྒྱུད་པའི་བླ་མའི་ཐུགས་དམ་བསྐང༌། །གྲུབ་ཆེན་བརྒྱད་ཅུ་བཀའ་བབས་བཅུ་དྲུག་
སོགས༑ །རིག་འཛིན་གྲུབ་ཐོབ་རྣམས་ཀྱི་ཐུགས་དམ་བསྐང་། །ཡུམ་ཆེན་ཐུགས་སྤྲུལ་གངས་ཅན་འགྲོ་བའི་དཔལ། །མ་གཅིག་ལབ་ཀྱི་སྒྲོན་མའི་ཐུགས་དམ་

༄༅། །བསྐང་། །སྲས་མོ་ལ་འདུས་ཐུགས་ཀྱི་སྲས་མོ་བཞི། །ལབ་འདུལ་རྡོ་རྗེ་སྒྲོན་མའི་ཐུགས་དམ་བསྐང་། །རྩ་བརྒྱུད་བླ་མ་རྒྱལ་བ་སྲས་བཅས་
ཀྱི༑ །ཐུགས་དམ་གཉན་པོ་བསྐང་བའི་བྱིན་རླབས་ཀྱིས། །ཉམས་ཆགས་སྡིག་སྒྲིབ་ཐམས་ཅད་བྱང་ནས་ཀྱང་། །ཉམས་དང་རྟོགས་པ་ཡར་ངོའི་ཟླ་བཞིན་འཕེལ། །
བྱིན་རླབས་འཛད་མེད་ཆུ་བོའི་རྒྱུན་བཞིན་སྩོལ། །ཚེ་གཅིག་སངས་རྒྱས་འགྲུབ་པར་མཛོད་དུ་གསོལ། །ཧཱུྃ། བེམ་ཤུན་བྷནྡྷ་སྟོང་གསུམ་མཉམ་པའི་ནང་། །ཕུང་པོ་
ཤ་ལྔ་བདུད་རྩི་ཡེ་ཤེས་ལྔ། །ཕུད་རླངས་སྒེག་སོགས་བརྒྱད་དང་མཆོད་ལྷ་ལྔ། །མཆོད་པའི་ལྷ་མོ་བཅུ་དྲུག་ནམ་མཁའ་གང༌། །སྙན་པའི་གླུ་དབྱངས་རྡོ་རྗེའི་གར་
དང་བཅས། །འདོད་ཡོན་མཆོད་སྤྲིན་ཟད་མེད་བསྐང་རྫས་འདིས། །ཡི་དམ་བདུད་འདུལ་ཁྲོས་མའི་ཐུགས་དམ་བསྐང༌། །བདེ་ཆེན་དཀར་མོ་སེར་མོ་དོན་གྲུབ་
མ༑ །དམར་མོ་སྒྲ་སྒྲོགས་སྣ་ཚོགས་མཐར་ཕྱིན་མ། །ལྷན་ཅིག་སྐྱེས་མ་རྡོ་རྗེ་རྣལ་འབྱོར་མ། །ཨོ་རྒྱན་གནས་ཀྱི་གཙོ་མའི་ཐུགས་དམ་བསྐང༌། །རྡོ་རྗེ་མཁའ་འགྲོ་

རིན་ཆེན་མཁའ་འགྲོ་དང་། །པདྨ་ལས་ཀྱི་མཁའ་འགྲོའི་ཐུགས་དམ་བསྐང་། །སྐུ་ལས་སྤྲུལ་པའི་ཌཱཀྐི་དཀར་མོ་འབུམ། །ཞི་བའི་ལས་མཛད་མ་ཡི་ཐུགས་དམ་
བསྐང་༑ །གསུང་ལས་སྤྲུལ་པའི་ཌཱཀྐི་དམར་མོ་འབུམ། །དབང་གི་ལས་མཛད་མ་ཡི་ཐུགས་དམ་བསྐང་། །ཐུགས་ལས་སྤྲུལ་པའི་ཊཱཀྐི་སྔོན་པོ་འབུམ། །དྲག་པོའི་
ལས་མཛད་མ་ཡི་ཐུགས་དམ་བསྐང་། །ཡོན་ཏན་སྤྲུལ་པའི་ཊཱཀྐི་སེར་མོ་འབུམ། །རྒྱས་པའི་ལས་མཛད་མ་ཡི་ཐུགས་དམ་བསྐང༌། །ཕྲིན་ལས་སྤྲུལ་པའི་ཊཱཀྐི་ལྗང་
མོ་འབུམ། །སྣ་ཚོགས་ལས་མཛད་མ་ཡི་ཐུགས་དམ་བསྐང་། །སྐུ་ལས་སྤྲུལ་པའི་ཌཱཀྐི་འབུམ་ཕྲག་བཅུ། །བྱིན་རླབས་དངོས་གྲུབ་འབེབ་པའི་ཐུགས་དམ་བསྐང་། །
ཡི་དམ་ཕག་ཁྲོས་ལྷ་ཚོགས་འཁོར་བཅས་ཀྱི། །ཐུགས་དམ་གཉན་པོ་བསྐོང་བའི་བྱིན་རླབས་ཀྱིས། །དངོས་གྲུབ་འཛད་མེད་ཆུ་བོའི་རྒྱུན་བཞིན་སྩོལ། །ལུས་ངག་
ཡིད་གསུམ་བསྲུང་ཞིང་སྐྱབས་པ་དང༌། །བསྐྱེད་རྫོགས་བརྟན་ཐོབ་སྣང་སྲིད་དབང་དུ་འདུས། །འཇའ་ལུས་མཁའ་སྤྱོད་འགྲུབ་པར་མཛད་དུ་གསོལ། །ཧཱུྃ་བེམ་

༄༅། །ཤུན་བྷནྡྷ་ལྕང་ལོར་བཅས་པའི་ནང་། །ཕུང་པོ་ཤ་ཁྲག་རུས་པ་བདུད་རྩིའི་མཚོ། །ཕུད་རླངས་ལས་བྱེད་ཌཱཀྐི་མཁའ་འགྲོའི་ཚོགས། །སྨན་རག་
གཏོར་མ་ཐོགས་པས་བར་སྣང་གང་། །བསྐང་རྫས་སྒྲུབ་རྫས་རྟེན་རྫས་སྤྲིན་ལྟར་གཏིབ། །བྱ་ནག་ཁྱི་ནག་གཡག་ནག་རྟ་ནག་འཕྱོ། །གོ་མཚོན་དར་ནག་ལ་སོགས་
བསྐང་རྫས་འདིས། །ཐུགས་རྗེ་ཁྲོས་པས་གདུག་པ་འདུལ་མཛད་པ། །མྱུར་མཛད་ཡེ་ཤེས་མགོན་པོའི་ཐུགས་དམ་བསྐང་། །འདོད་ཁམས་དབང་ཕྱུག་ས་བརྒྱད་
སེམས་མ་ཆེ། །དཔལ་ལྡན་རེ་མ་ཏི་ཡི་ཐུགས་དམ་བསྐང་། །ཀྵེ་ཏཱ་པ་ལ་ལ་སོགས་གནོན་སྦྱིན་བཞི། །གཙང་རིགས་དཔལ་མགོན་བཅས་པའི་ཐུགས་དམ་བསྐང་།།
ཞི་བྱེད་རྒྱད་ཀྱི་སྲུང་མ་ནག་པོ་ཆེ། །མགོན་པོ་ཨགྷོ་ར་ཡི་ཐུགས་དམ་བསྐང་། །ཟློག་བྱེད་མ་དང་ནོར་རྒྱན་མ་ལ་སོགས། །འཁོར་དང་ཡང་འཁོར་བཅས་པའི་
ཐུགས་དམ་བསྐང༌། །གཅོད་ཡུལ་བཀའ་སྲུང་དུར་ཁྲོད་ཀུན་ན་བཞུགས། །དུར་ཁྲོད་བདག་པོ་ཡབ་ཡུམ་ཐུགས་དམ་བསྐང༌། །ལས་བདག་མཚན་མོ་སྒྲ་སྒྲོགས་

གཅེར་བུ་མ། །ཤ་ཟ་ཞིང་སྐྱོང་མཁའ་འགྲོའི་ཐུགས་དམ་བསྐང་། །བུད་མེད་ནག་མོ་ལྕགས་སྤྱང་མགོ་དགུ་བཅིབས། །ལྷ་མོ་སྤྱང་ཞོན་མ་ཡི་ཐུགས་དམ་བསྐང༌། །
བུད་མེད་དམར་མོ་མཚལ་སྟག་མགོ་དགུ་བཅིབས། །ལྷ་མོ་སྟག་ཞོན་མ་ཡི་ཐུགས་དམ་བསྐང་། །བུད་མེད་སྔོན་མོ་ཟངས་འཕར་མགོ་དགུ་བཅིབས། །ལྷ་མོ་འཕར་
ཞོན་མ་ཡི་ཐུགས་དམ་བསྐང་། །མགོ་དགུ་མིག་མང་འོད་འཕྲོ་སྦྲུལ་མཇུག་ཅན། །ཤམ་པོའི་གཟའ་བདུད་མགོ་དགུའི་ཐུགས་དམ་བསྐང༌། །ཐོག་གི་བུ་ཡུག་གདོང་
མོ་མཆེད་སྡེ་བཞི། །སྤྲུལ་པའི་གཟའ་བརྒྱད་འཁོར་བཅས་ཐུགས་དམ་བསྐང༌། །བཙན་རྒོད་འབར་བ་མ་རུངས་མཆེད་སྡེ་བདུན། །ཟངས་རི་འཁྱིལ་པ་འཁོར་
བཅས་ཐུགས་དམ་བསྐང་། །གཅོད་ཡུལ་བརྒྱུད་པའི་ཆོས་སྐྱོང་ཐམས་ཅད་ཀྱི། །ཐུགས་དམ་གཉན་པོ་བསྐང་བའི་བྱིན་རླབས་ཀྱིས། །གཅོད་ཡུལ་བསྟན་པ་དར་
ཞིང་རྒྱས་པ་དང༌། །རྣལ་འབྱོར་བདག་གི་ཕྲིན་ལས་རྣམ་པ་བཞི། །གང་བཅོལ་ཐོགས་པ་མེད་པ་སྒྲུབ་པ་དང༌། །བསྟན་དགྲ་རྩད་ནས་བརླག་པའི་ཕྲིན་ལས་།

༄༅། །མཛོད། །ཧཱུྃ། བེམ་ཤུན་བེཧཱུཾར་ས་གཞི་མིག་མང་རིས། ཁྲག་རྣམས་འོ་མའི་མཚོ་རྫིང་ནེའུ་སེང་། །ཤ་རུས་རིན་ཆེན་རི་བོ་གཞལ་ཡས་ཁང་། །
དཀར་གསུམ་མངར་གསུམ་སྨན་འབྲུ་རིན་པོ་ཆེ། །དར་ཟབ་ཤིང་ཏོག་ཀླུ་སྨན་བདུད་རྩིའི་མཚོ། །བྱ་རིགས་རི་དྭགས་གཅན་ཟན་ཆུ་གནས་སོགས། །བསྐང་རྫས་སྣ་
ཚོགས་འཛད་མེད་ལོངས་སྤྱོད་འདིས། །གནོད་སྦྱིན་ཞང་བློན་རྡོ་རྗེ་བདུད་འདུལ་བ། །ཡབ་ཡུམ་འཁོར་དང་བཅས་པའི་ཐུགས་དམ་བསྐང་། །ནོར་ལྷ་མཆེད་བརྒྱད་
གནོད་སྦྱིན་བརྒྱད་ཁྲིའི་ཚོགས། །འབྲོག་གནས་མཆེད་ལྔར་བཅས་པའི་ཐུགས་དམ་བསྐང་། །ཡུལ་འཁོར་སྲུང་དང་འཕགས་སྐྱེས་སྤྱན་མི་བཟང་། །རྣམ་ཐོས་སྲས་
པོ་འཁོར་བཅས་ཐུགས་དམ་བསྐང༌། །ཐང་ལྷ་ཡར་བཞུད་འོད་དེ་གུང་རྒྱལ་དང༌། །མཁའ་རི་ཤམ་པོ་རྣམས་ཀྱི་ཐུགས་དམ་བསྐང་། །བརྟན་མ་བཅུ་གཉིས་སྨན་
ཕྲན་འབུམ་དང་བཅས། །ཀླུ་རྒྱལ་དྲག་པོ་ཟླ་སྐྱོང་ཐུགས་དམ་བསྐང་། །གཞན་ཡང་མ་གཅིག་ལབ་ཀྱི་སྒྲོན་མ་ཡིས། །དམ་བཏགས་སྡེ་བརྒྱད་ཀུན་གྱི་ཐུགས་དམ་

བསྐང་༑ །ཡུལ་ཕྱོགས་འདིར་གནས་གཞི་བདག་དཀར་པོའི་ཕྱོགས། །ཆོས་ལ་དགའ་བ་རྣམས་ཀྱི་ཐུགས་དམ་བསྐང༌། །དེ་ལྟར་ཐུགས་དམ་བསྐང་བའི་བྱིན་རླབས་
ཀྱིས༑ །ལོངས་སྤྱོད་འཛད་མེད་ཆུ་བོའི་རྒྱུན་བཞིན་སྩོལ། །གཞིས་བྱེས་ལམ་གསུམ་གར་འགྲོ་གར་འདུག་ཀྱང་། །སྐྱེལ་བསུ་རོགས་ལྡན་ཁ་འཛིན་མ་གཡེལ་ཅིག །
ཉིན་གྱི་བྱ་ར་མཚན་གྱི་མེལ་ཚེ་མཛོད། །བཀྲ་ཤིས་བདེ་ལེགས་འགྲུབ་པར་མཛད་དུ་གསོལ། །དེ་ནས་རིགས་དྲུག་གནས་སྦྱངས་དམིགས་པ་ནི། ཕཊ རང་གི་སྤྱི་གཙུག་མ་
གཅིག་ལབ་སྒྲོན་གསལ། །སྤྱི་བོར་ལྷ་ཡི་ས་བོན་ཨོཾ་དཀར་པོ། །མགྲིན་པར་ལྷ་མིན་ས་བོན་ཨཱདམར་པོ། །སྙིང་གར་མི་ཡི་ས་བོན་ནི་ལྗང་གུ །ལྟེ་བར་བྱོལ་སོང་ས་
བོན་དུ་མ་བོ། །གསང་བར་ཡི་དགས་ས་བོན་རསེར་པོ། རྐང་ཞབས་དམྱལ་བའི་ས་བོན་ཏཱིནག་པོ། ཡི་གེ་དེ་དག་རང་མདོག་འོད་འཕྲོས་པས། །བདག་དང་
སེམས་ཅན་མ་ལུས་ཐམས་ཅད་ཀྱི། །རིགས་དྲུག་སྐྱེ་བའི་ལས་སྒྲིབ་སྡུག་བསྔལ་བཅས། །འུབས་སེ་བསྡུས་ནས་ཡི་གེ་སོ་སོར་ཐིམ། །བདག་ལུས་ཆེར་སྐྱེས་སྲིད་

༄༅། །རྩེའི་བར་དུ་ཁྱབ། །རྐང་མཐིལ་ཡི་གེ་འོད་ཀྱི་ཐིག་ལེ་ཞུ། །ཡུངས་འབྲུ་ཙམ་གྱུར་གསང་གནས་ཡི་གེར་ཐིམ། །དེ་ཡང་ཐིག་ལེར་གྱུར་པ་ལྟེ་
བར་ཐིམ། །དེ་ཉིད་ཐིག་ལེར་གྱུར་པ་སྙིང་གར་ཐིམ། །བྱིའུ་སྒོ་ང་ཙམ་གྱུར་མགྲིན་པའི་ཡི་གེར་ཐིམ། །དེ་ཡང་ཡར་འཕྲོས་སྤྱི་བོའི་ཨོཾ་ལ་ཐིམ། འོད་ཀྱི་ཐིག་ལེ་བྱ་
ཆེན་སྒོ་ང་ཙམ། །མ་ཅིག་ཐུགས་ཀར་ཐིམ་པས་དབྱེར་མེད་འདྲེས། །ཕུང་པོ་བདུད་རྩིར་ཞུ་བ་འཇིག་རྟེན་གང་། །རིགས་དྲུག་ཀུན་གྱིས་བཏུངས་པས་སྒྲིབ་པ་དག །
ཐམས་ཅད་སངས་རྒྱས་རིགས་དྲུག་འཁོར་བ་སྟོངས། །ཆོས་དབྱིངས་སྐྱེ་མེད་ངང་དུ་གནས་པར་གྱུར། །ཕཊ༔ བཤགས་པ་ནི། རྗེ་གསུམ་ལྡན་གྱི་བླ་མ་རིན་པོ་ཆེ། །
སྐྱབས་གནས་ཡིན་པ་མ་ཤེས་ནས། །དད་འདུན་མོས་གུས་ཆུང་བ་དེ། །མ་སྤྲུལ་པའི་སྐུ་ལ་མཐོལ་ལོ་བཤགས། །འདི་ཕྱིའི་བདེ་ལེགས་ཇི་སྙེད་པ། །རྩ་བའི་བླ་
མར་འབྱུང་བ་མ་ཤེས་ནས། །དངོས་གྲུབ་གཞན་དུ་བཙལ་བ་དེ། །མ་སྤྲུལ་པའི་སྐུ་ལ་མཐོལ་ལོ་བཤགས། །རང་སེམས་རྩ་བ་ཆོད་པ་དེ། །ཆོས་སྐུ་ཡིན་པ་མ་ཤེས་

ནས༑ །སངས་རྒྱས་གཞན་དུ་བཙལ་བ་དེ། །མ་སྤྲུལ་པའི་སྐུ་ལ་མཐོལ་ལོ་བཤགས། །རྣམ་རྟོག་རང་སར་གྲོལ་བ་དེ། །སྐྱེ་མེད་ཡིན་པ་མ་ཤེས་ནས། །གཉེན་པོ་
གཞན་དུ་བཙལ་བ་དེ། །མ་སྤྲུལ་པའི་སྐུ་ལ་མཐོལ་ལོ་བཞགས། །རང་སེམས་ཡིད་བཞིན་ནོར་བུ་ལས། །དགོས་འདོད་འབྱུང་བ་མ་ཤེས་ནས། །འབད་རྩོལ་གཞན་
དུ་བྱས་པ་དེ། །མ་སྤྲུལ་པའི་སྐུ་ལ་མཐོལ་ལོ་བཤགས། །ང་བདག་རྩ་བ་ཆོད་པ་དེ། །ཉམས་ལེན་ཡིན་པ་མ་ཤེས་ནས། །ལྷ་འདྲེ་གཞན་དུ་བཙལ་བ་དེ། །མ་སྤྲུལ་
པའི་སྐུ་ལ་མཐོལ་ལོ་བཤགས། ཁམས་གསུམ་སེམས་ཅན་ཐམས་ཅད་དེ། །ཕ་མ་ཡིན་པ་མ་ཤེས་ནས། །གཞན་ལ་གནོད་པ་བསྐྱལ་བ་དེ། །མ་སྤྲུལ་པའི་སྐུ་ལ་
མཐོལ་ལོ་བཤགས། །བརྩེ་གདུང་ལྡན་པའི་མཆེད་གྲོགས་དེ། །དཔའ་བོ་མཁའ་འགྲོ་ཡིན་པ་མ་ཤེས་ནས། །རུ་ང་ཕྲག་དོགས་སྐྱེས་པ་དེ། །མ་སྤྲུལ་པའི་སྐུ་ལ་
མཐོལ་ལོ་བཤགས། །གདམས་པ་བདུད་ཀྱི་གཅོད་ཡུལ་དེ། །སྣོད་ངན་ཡོད་པ་མ་ཤེས་ནས། །རྒྱལ་ཁམས་ཡོངས་ལ་སྤེལ་བ་དེ། །མ་སྤྲུལ་པའི་སྐུ་ལ་མཐོལ་ལོ་

༄༅། །བཤགས། །ཚུལ་ཁྲིམས་རྣམ་དག་དྲི་མེད་དེས། །ཐར་ལམ་བགྲོད་པ་མ་ཤེས་ནས། །འཆལ་བའི་མངོན་ལྐོག་ཤོར་བ་དེ། །མ་སྤྲུལ་པའི་སྐུ་ལ་
མཐོལ་ལོ་བཤགས། །དངོས་འབྱོར་ཡིད་སྤྲུལ་མཆོད་པ་དེས། །ཚོགས་གཉིས་རྫོགས་པ་མ་ཤེས་ནས། །རློམས་སེམས་སེར་སྣ་བྱས་པ་དེ། །མ་སྤྲུལ་པའི་སྐུ་ལ་
མཐོལ་ལོ་བཤགས། །ཟབ་མོ་མཁའ་འགྲོའི་ཚོགས་གྲལ་དེ། །གསང་གནས་ཡིན་པ་མ་ཤེས་ནས། །ཉམས་གྲིབ་ཅན་དང་འདྲེས་པ་དེ། །མ་སྤྲུལ་པའི་སྐུ་མཐོལ་ལོ་
བཤགས༑ །ཞལ་ཟས་ཚོགས་ཀྱི་ལོངས་སྤྱོད་དེ། །དངོས་གྲུབ་ཡིན་པ་མ་ཤེས་ནས། །ལོག་ལྟ་ཅན་ལ་སྤེལ་བ་དེ། །མ་སྤྲུལ་པའི་སྐུ་ལ་མཐོལ་ལོ་བཤགས། །ལུས་
ཆགས་མེད་སྦྱིན་པ་གཏོང་བ་དེས། །སྒྲིབ་གཉིས་བྱང་བ་མ་ཤེས་ནས། །ལུས་ལ་གཅེས་འཛིན་བྱས་པ་དེ། །མ་སྤྲུལ་པའི་སྐུ་ལ་མཐོལ་ལོ་བཤགས། །མཐོལ་ལོ་
བཤགས་སོ་ཡེ་ཤེས་མཁའ་འགྲོ་མ། །གནོང་ངོ་འགྱོད་དོ་གཅོད་ཡུལ་བརྒྱུད་པ་རྣམས། །དག་ཚངས་སྐུ་གསུང་ཐུགས་ཀྱི་དངོས་གྲུབ་སྩོལ། །ལམ་སྣ་མ་ནོར་ཆོས་ཀྱི་

དབྱིངས་སུ་དྲོངས། །མི་ལྡོག་བདེ་ཆེན་ས་ལ་འགོད་གྱུར་ཅིག །ཕཊ༔ ཕཊ༔ ཅེས་སྟོང་ཉིད་ཀྱི་ངང་ལ་ཡུད་ཙམ་བཞག་གོ །བཤགས་པ་འདི་བོད་ཀྱི་པཎྜི་ཏ་དོན་ཡོད་རྡོ་རྗེས་མཛད་པའོ། ། ༈ དེ་ནས་
ཚོགས་སྤེལ་ལ་མཆོད་གཡོག་པས། ལག་པ་གཡས་སུ་ཐབས་ཀྱི་རྫས་ཤ་དང་ཟན། གཡོན་ཤེས་རབ་ཀྱི་རྫས་བདུད་རྩི་ཐོགས་ལ། གཟིགས་ཤིག་མཛེས་ལྡན་དམ་པའི་ཆོས། །འདི་ལ་ཐེ་ཚོམ་བྱར་མི་
རུང་༑ །བྲམ་ཟེ་ཁྱི་དང་གདོལ་པ་གསུམ། །རང་བཞིན་གཅིག་ཏུ་དགོངས་ཏེ་རོལ། །ལེན་པ་པོས་ཀྱང་། བདེ་བར་གཤེགས་པ་ཆོས་ཀྱི་སྐུ། །འདོད་ཆགས་དྲི་མ་དང་བྲལ་
བས༑ །གཟུངས་དང་འཛིན་པ་རྣམ་པར་སྤངས། །དེ་བཞིན་ཉིད་ལ་བདག་ཕྱག་འཚལ། །ཞེས་པད་ཀོར་དང་བཅས་ཏེ་བླངས་ལ་ཕུད་བཅད་ནས། ཨོཾ་ཨ་གྲ་པཎྜི་ཨ་ཤི་བྷསྭཱ་ཧཱ། ཞེས་
ཕུད་ལ་དབང་བའི་འབྱུང་པོར་བསྔོས་ལ། རང་ཡེ་ཤེས་ཀྱི་ཌཱཀྐི་མ་ཞིག་ཏུ་གསལ་ཞིང་ཉམས་ལེན་དང་མ་བྲལ་བ་རོལ་ནས། མང་མའི་ལྷག་མ་སྣོད་གཅིག་ཏུ་བླུགས་པར་ཆུས་བྲན་ལ། སྔར་ལུས་སྦྱིན་དམིགས་པ་མང་དུ་བྱས་པའི་ལྷག་མར་
བསྔོས་ཏེ། ཕཊ༔ ཕཊ༔ ཕུང་པོ་ཚོགས་ཀྱི་ལྷག་རོལ་ལ། །དཀར་གསུམ་མངར་གསུམ་འོ་མའི་རྒྱ་མཚོ་ཆེན་པོར་གྱུར། །ཨོཾ་ཨཱཧཱུཾ། ཁས་ཞན་དབང་ཆུང་བ་ཞ་བོ་ལོང་བ་

༄༅། །འོན་པ། ལྐུག་པ་མ་ཐོབ་མ་ཐེངས་པ། ལྷག་མ་ལ་རེ་བ་འོང་མི་ཉན་པ་མི་ཁོམ་པ་བང་བུལ་བ་འབྱུང་པོ་ལྷག་སྡུད་རྣམས་ཀྱི་ཞལ་དུ་ཨོ་ཨཱཧཱུྃ། །
ཕཊ༔ ཕཊ༔ གཙོ་མོ་རྣམས་ཀྱི་རྗེས་འབྲང་བ། །འབྱུང་པོ་ལྷག་སྡད་འདིར་འདུས་ཚོགས། །འདོད་ཡོན་ལྷག་མ་འདི་བཞེས་ལ། །མ་ལུས་སོ་སོར་ཚིམས་གྱུར་ཅིག །
ཕཊ ཁར་རེག་པ་ཙམ་གྱིས་ཚིམས་པར་གྱུར་ཅིག །ཕཊ༔ ཕཊ༔ ཅེས་སྒོ་རྒྱབ་སྲང་མདོ་གཅིག་ཏུ་བླུགས་སོ །དེ་ནས་རྣལ་འབྱོར་པ་དམ་ཚིག་དང་ལྡན་ངེས་པའི་ལྷག་མ་དང་སྔར་ཚོགས་སྤེལ་དུས་ནས་གཙང་
ལྷག་བཞག་པ་སྣོད་གཅིག་ཏུ་བླུགས་ལ། སྟེང་དུ་རང་གི་ཕུད་མཆོད་དེ་ཡང་བཞག་ལ་བདུད་རྩི་བྲན། སྐབས་འདིར་རྣལ་འབྱོར་པ་ལ་དགྲ་ཡོད་ན་མཚོན་ཆ་ལྟ་བུའི་གདམས་ངག་དམིགས་རིམ་ཟབ་མོ་ཞིག་ཡོད་ཀྱང་དྲུང་བ་རིན་པོ་ཆེས་
སེམས་ཅན་ལ་གནོད་པའི་གཞི་གྱུར་དོགས་ནས། བཀའ་རྒྱ་ཤིན་ཏུ་དམ་པས་འདིར་མ་བྲིས་ལ། རིམ་གྲོའི་སྐབས་ལ་འདིས་ཆོག །ཨོཾ་ཀརྨ་ཌཱཀྐི་ནི་ཧཱུྃ་ཕཊ༔ ཨོཾ་ཨ་ཀཱ་རོ་མུ་ཁཾ་སརྦ་དྷརྨ་ནཾ་ཨཱདྱ་ནུཏྤན་ན་ཏོ་ཏ་
ཨོཾ་ཨཱཿཧཱུྃ་ཕཊ༔ སྭཱ་ཧཱ་ཕཊ༔ བནྡྷའི་སྣོད་དུ་ལྷག་གཏོར་ཤ་ཁྲག་གི །ཕུང་པོ་འདོད་ཡོན་ལྔ་ལྡན་རྒྱ་མཚོར་གྱུར། །ལས་བྱེད་མོ་ཡི་སྤྲུལ་པ་ཀེང་རུས་ཀྱི། །གཟུགས་

ཅན་མཁའ་འགྲོ་མང་པོས་ལྷག་གཏོར་ཁྱེར། །ལྷག་སྡུད་འཇིག་རྟེན་རིགས་ལྔའི་ཊཱཀྐི་ལྔ། །རང་རང་མདོག་མཚུངས་ཐོར་ཚུགས་རལ་བ་ཅན། །ལག་ན་རང་རྟགས་
གྲི་གུག་ཐོད་ཁྲག་བསྣམས། །ཤ་ཟ་ཞིང་སྐྱོང་ལྷག་མགྲོན་འཁོར་བཅས་ལ། །སོ་སོར་ཅི་འདོད་སྦྱིན་པས་དགྱེས་པར་རོལ། །དགྲ་བགེགས་བསྒྲལ་བའི་ཕྲིན་ལས་
སྒྲུབ་པར་གྱུར། །ཕཊ༔ ཕཊ༔ ཧཱུྃ། ཕྱོགས་བཞི་འཇིགས་པའི་དུར་ཁྲོད་ནས། །རིགས་ལྔའི་མཁའ་འགྲོ་དཔལ་འབར་མ། །དཀར་སེར་དམར་ལྗང་མཐིང་ནག་རལ་
པ་ཅན། ཁྱོད་དོན་གྱི་སངས་རྒྱས་ཡིན་མོད་ཀྱང་། །བདག་སྒྲུབ་པ་པོ་ལ་ཕན་གདགས་ཕྱིར། །བྲན་གྱི་ཚུལ་དུ་ཁས་བླངས་པས། །ལྷག་མའི་གཏོར་མ་འདི་བཞེས་
ལ༑ །བཅོལ་བའི་ཕྲིན་ལས་འགྲུབ་པར་མཛོད། །དེ་ཡི་འཁོར་དུ་གཏོགས་པ་ཡི། །མཁའ་ལ་འགྲོ་བའི་མཁའ་འགྲོ་དང་། །ཤུགས་ལ་འགྲོ་བའི་ཤུགས་འགྲོ་དང་། །
བར་སྣང་བགྲོད་པའི་མཁའ་འགྲོ་དང་། །དེ་འོག་ཞིང་སྐྱོང་མཁའ་འགྲོའི་ཚོགས། །བྲན་གྱི་ཚུལ་དུ་ཁས་བླངས་པས། །ལྷག་མའི་གཏོར་མ་འདི་བཞེས་ལ། །བཅོལ་

༄༅། །བའི་ཕྲིན་ལས་འགྲུབ་པར་མཛོད། །སངས་རྒྱས་བསྟན་པ་བཤིག་པ་དང༌། །དཀོན་མཆོག་དབུ་འཕང་སྨད་པ་དང༌། །བླ་མའི་སྐུ་ལ་བསྡོ་བ་
དང་༑ །རྣལ་འབྱོར་བདག་གི་དགྲ་བོ་དང༌། །སློབ་མ་དམ་ལས་ལོག་པ་དང༌། །བྱང་ཆུབ་སྒྲུབ་ལ་བར་ཆད་བྱེད་པའི་བགེགས། །ལྷག་མའི་གཏོར་མ་འདི་དང་
མཉམ་དུ་བཞེས། །ཕཊ༔ ཨོ་ཨུ་ཙིཥྚ་བྷཀྵ་བྷཀྵ་ཀ་སྭཱ་ཧཱ། ཞེས་ཕྱི་རོལ་གཙང་སར་བླུགས་བཤལ་ཆུ་ཡང་སྟེང་དེར་བླུགས་སོ། །ལྷག་མ་འོག་མ་འདི་དང་གཏོར་འབུལ་ལ་རང་དང་བསྲུང་བྱའི་ཤ་ཁྲག་བསྲེ་མི་རུང་
ངོ་། །དེ་ནས་དམར་གཏོར་མཁའ་འགྲོ་ལ་གཅིག་ཆོས་སྐྱོང་ལ་གཅིག་ཕྱི་རྒྱུད་པ་ལ་དཀར་གཏོར་གཅིག་དང་གསུམ་བཤམས། བསྡུ་ན་དམར་གཏོར་གཅིག་དང་དཀར་གཏོར་གཅིག་གིས་ཆོག །ཕུད་རྒོད་ཀྱིས་བྲན་ལ། ན་མོ། དྲིན་
ཆེན་གཅོད་ཡུལ་བརྒྱུད་པའི་བླ་མ་དམ་པ་རྣམས་ཀྱི་བདེན་པ་དང༌། དཀོན་མཆོག་གསུམ་གྱི་བདེན་པ་དང༌། །ཡི་དམ་རྡོ་རྗེ་རྣལ་འབྱོར་མ་ལྷ་ལྔ། བདུད་འདུལ་ཁྲོས་
མ་ནག་མོའི་ལྷ་ཚོགས་འཁོར་དང་བཅས་པའི་བདེན་པ་དང་། མ་གཅིག་ལབ་ཀྱི་སྒྲོན་མ་མཁའ་འགྲོ་བྱེ་བ་འབུམ་སྡེ་བཀའ་སྲུང་ཆོས་སྐྱོང་དང་བཅས་པའི་བདེན་པ་།

དང་བདེན་པ་ཆེན་པོའི་མཐུས། སྤྱིར་སངས་རྒྱས་བསྟན་པའི་སྤྱི་དགྲ། ཁྱད་པར་དུ་རྣལ་འབྱོར་པ་བདག་གི་བཀའ་དང་དམ་ལ་མི་གནས།  འགྱུར་ལོག་འཕར་ལྡང་
མགོ་གཡོག་མགོ་པསྐར་པྱད་པའ་གདན་བགེགས། བསམ་ངན་འཆང་བའི་བྱད་མ། དོ་བསྡོ་ཞིང་ཕོད་གཙུགས་པའི་དགྲ་བོ་ཐམས་ཅད་ཀྱི་བླ་སོག་རྣམ་པར་
པ་སྐད་ཅིག་རང་དབང་མེད་པར་དྲག་པོ་དམར་གྱི་གཏོར་མ་འདིའི་ནང་དུ་ཁུག་ཅིག །ཛཧཱུྃ་བཾ་ཧོ། བྷནྡྷ་ཅང་ལོ་ཅན་གྱི་ནང་དུ་དགྲ་བགེགས་ཀྱི་ཤ་ཁྲག་དོན་སྙིང་ངོ་
བོ་བདུད་རྩིའི་རང་བཞིན་དུ་གྱུར། ཨོཾ་ཨཱཧཱུཾཨོཾ་བཛྲ་ཌཱཀྐི་ནི་སརྦ་དྷཱམཱ་པཱ་ལ་ས་པཱ་རི་ཝ་ར་དགྲ་བགེགས་ཀྱི་མ་ཧཱ་མཾ་ས་ལ་ཁཱ་ཧི། རཀྟ་ལ་ཁཱ་ཧི། ཙིཏྟ་ལ་ཁཱ་ཧི། གོ་རོ་
ཙ་ན་ལ་ཁཱ་ཧི། ཀིཾ་ནི་རི་ཏི་ལ་ཁ་ཧི། བ་སུ་ཏ་ཁཱ་ཧི། བྷ་ལིང་ཏ་ཁཱ་ཧི་ཁཱ་ཧི། དེ་ནས་མཁའ་འགྲོ་འབུམ་བསྐུལ་ནི། ཧཱུྃ་བྷོ ཕྱོགས་ཕྱོགས་དག་ནི་ཕ་གི་ན། །ཉི་མ་ནུབ་ཕྱོགས་ཕ་
གི་ན། །རྡོ་རྗེ་གདན་གྱི་ནུབ་བྱང་མཚམས། །ཨོ་རྒྱན་ཡུལ་གྱི་དུར་ཁྲོད་ན། །རི་བོ་ཐམས་ཅད་རུས་པའི་རི། །རྩི་ཤིང་ཐམས་ཅད་མདའ་དང་མདུང་། །ཆུ་རྣམས་

༄༅།  །ཐམས་ཅད་ཁྲག་དང་རྣག །སྒྲ་སྐད་ཐམས་ཅད་ངུར་མའི་སྒྲ། །ཕྱག་ན་རྡོ་རྗེ་འཇིགས་པའི་ས། ཁྲོ་བཅུ་རྒྱུ་བར་མི་ནུས་ཤིང༌། །རིགས་ལྔའི་
སངས་རྒྱས་བཞུགས་པའི་གནས། །དེ་ན་སུ་བཞུགས་སུ་མི་བཞུགས། །དུས་གསུམ་སངས་རྒྱས་སྐྱེད་པའི་ཡུམ། །རྡོ་རྗེ་ཕག་མོ་དེ་ན་བཞུགས། །འཁོར་གྱི་ལྷ་མོ་དེ་
ན་བཞུགས། །མ་གཡས་ཀྱི་ཕག་ཞལ་ནག་པོ་ཁྲོས་པ་ལ། །ཆོས་ཉིད་འགྱུར་བ་མེད་པའི་མཁའ་འགྲོ་འབུམ། །གཡོན་གྱི་ཁྲོ་ཞལ་དམར་པོ་བརྗིད་པ་ལ། །བདེ་
གཤེགས་ལས་ལ་འགྱེད་པའི་མཁའ་འགྲོ་འབུམ། །ཞལ་གདངས་མཆེ་བ་རབ་ཏུ་གཙིགས་པ་ལ། །བདུད་བཞི་རྩད་ནས་གཅོད་པའི་མཁའ་འགྲོ་འབུམ། །སྤྱན་དྲུག་
རབ་ཏུ་དམར་ཞིང་འཁྲུག་པ་ལ། །མངོན་ཤེས་དྲུག་དང་ལྡན་པའི་མཁའ་འགྲོ་འབུམ། །ཐོད་སྐམ་ལྔ་ཡིས་དབུ་ལ་བརྒྱན་པ་ལ། །རིགས་ལྔས་འགྲོ་དོན་མཛད་པའི་
མཁའ་འགྲོ་འབུམ། །དབུ་སྐྲ་སིལ་མས་སྐུ་རྒྱབ་གྲོལ་བ་ལ། །ཐུགས་རྗེ་ཆར་ལྟར་འབེབས་པའི་མཁའ་འགྲོ་འབུམ། །ཕྱག་གཡས་གྲི་གུག་ནམ་མཁར་འཕྱར་བ་

ལ༑ །སྲོག་གཅོད་དབུགས་ལེན་བྱེད་པའི་མཁའ་འགྲོ་འབུམ། །ཕྱག་གཡོན་ཐོད་པ་ཁྲག་གིས་བཀང་བ་ལ། ཁྲག་ནད་རྒྱུ་གཟེར་གཏོང་བའི་མཁའ་འགྲོ་འབུམ། ཁ་
ཊཾ་རྩེ་གསུམ་རབ་ཏུ་འབར་བ་ལ། ཁམས་གསུམ་དབང་དུ་སྡུད་པའི་མཁའ་འགྲོ་འབུམ། །ཡུ་བ་དྲང་ཤིང་དཀར་པོ་ལྡེམ་པ་ལ། །ལྷ་མིན་གཡུལ་ལས་རྒྱལ་བའི་
མཁའ་འགྲོ་འབུམ། །རྡོ་རྗེ་རྩེ་ལྔས་རབ་ཏུ་བརྒྱན་པ་ལ། །སྐུ་ལྔ་ཡེ་ཤེས་དག་པའི་མཁའ་འགྲོ་འབུམ། །ཐོད་པ་བརྩེགས་གསུམ་རབ་ཏུ་བརྒྱན་པ་ལ། །སྲིད་གསུམ་
ཟིལ་གྱིས་གནོན་པའི་མཁའ་འགྲོ་འབུམ། །དར་གྱི་འཕུར་ལྕེས་རབ་ཏུ་བརྒྱན་པ་ལ། །བདུད་ཀྱི་རྒྱལ་མཚན་བསྙིལ་བའི་མཁའ་འགྲོ་འབུམ། །དྷ་རུར་གསེར་གྱི་
དྲིལ་ཆུང་བརྒྱན་པ་ལ། །སྙན་བརྒྱུད་གདམས་ངག་འཛིན་པའི་མཁའ་འགྲོ་འབུམ། །བདུད་རྩིའི་བུམ་པས་རབ་ཏུ་བརྒྱན་པ་ལ། །ཡོན་ཏན་ཡོངས་སུ་རྒྱས་པའི་
མཁའ་འགྲོ་འབུམ། །སྣ་ཚོགས་རྡོ་རྗེ་རྒྱ་གྲམ་བརྒྱན་པ་ལ། །ཕྲིན་ལས་ཐོགས་པ་མེད་པའི་མཁའ་འགྲོ་འབུམ། །མི་མགོ་ལྔ་བཅུའི་དོ་ཤལ་བྱས་པ་ལ། །འདུ་བྱེད་།

༄༅། །ལྔ་བཅུ་དག་པའི་མཁའ་འགྲོ་འབུམ། །རུས་པའི་རྒྱན་དྲུག་རབ་ཏུ་བརྒྱན་པ་ལ། །ཕ་རོལ་ཕྱིན་དྲུག་རྫོགས་པའི་མཁའ་འགྲོ་འབུམ། །གཅེར་བུ་།
བརྐྱང་བསྐུམ་གར་གྱིས་རོལ་པ་ལ། །བདེ་ཆེན་ཉམས་དང་ལྡན་པའི་མཁའ་འགྲོ་འབུམ། །རྟོག་མེད་རོ་ཡི་གདན་ལ་བཞུགས་པ་ལ། །འགྲོ་དྲུག་གནས་ནས་འདྲེན་
པའི་མཁའ་འགྲོ་འབུམ། །པདྨ་ཉི་ཟླའི་གདན་ལ་བཞུགས་པ་ལ། །ཐབས་ཤེས་ཟུང་དུ་འཇུག་པའི་མཁའ་འགྲོ་འབུམ། །བསྐལ་པའི་མེ་རི་རབ་ཏུ་འབར་བ་ལ། །ཐ་
དད་རྟོག་པ་བསྲེག་པའི་མཁའ་འགྲོ་འབུམ། །ཧོཿ ཤར་ཕྱོགས་རྡོ་རྗེ་རིགས་ཀྱི་མཁའ་འགྲོ་འབུམ། །བྱང་ཕྱོགས་ལས་ཀྱི་རིགས་ཀྱི་མཁའ་འགྲོ་འབུམ། །ནུབ་
ཕྱོགས་པདྨ་རིགས་ཀྱི་མཁའ་འགྲོ་འབུམ། །ལྷོ་ཕྱོགས་རིན་ཆེན་རིགས་ཀྱི་མཁའ་འགྲོ་འབུམ། །སྐུ་ཡི་རིགས་ཀྱི་མཁའ་འགྲོ་དཀར་མོ་འབུམ། །གསུང་གི་རིགས་ཀྱི་
མཁའ་འགྲོ་དམར་མོ་འབུམ། །ཐུགས་ཀྱི་རིགས་ཀྱི་མཁའ་འགྲོ་ནག་མོ་འབུམ། །ཡོན་ཏན་རིགས་ཀྱི་མཁའ་འགྲོ་སེར་མོ་འབུམ། །ཕྲིན་ལས་རིགས་ཀྱི་མཁའ་འགྲོ་

ལྗང་མོ་འབུམ། །བདུད་རྩིའི་གཏོར་མ་འདི་བཞེས་ལ། །ཕྲིན་ལས་གཅིག་ཏུ་མ་ངེས་ཏེ། །སྐལ་ལྡན་རྣམས་ལ་ཡེ་ཤེས་སྤོར། །སྐལ་མེད་རྣམས་ལ་མོས་པ་སྐྱེད། །
ཉམས་པའི་དགྲ་བགེགས་རྣམས་ལ་ཆད་པ་ཆོད། །དབྱིངས་ཀྱི་མཁའ་འགྲོའི་བསྐུལ་བ་ནི། ཧཱུཾ་བྷོ༔ མཁའ་དབྱིངས་བདེ་བ་ཆེན་པོ་ནི། །ཡེ་ཤེས་མཁའ་འགྲོ་བྱེ་བ་འབུམ། །རྡོ་
རྗེ་མཁའ་འགྲོ་བདུད་འདུལ་མ། །རིན་ཆེན་མཁའ་འགྲོ་དངོས་གྲུབ་དཔལ། །པདྨ་མཁའ་འགྲོ་བདེ་ཆེན་མ། །ལས་ཀྱི་མཁའ་འགྲོ་ཕྲིན་ལས་བདག །ཀུན་ཀྱང་མི་
བཟད་འདི་འདྲ་སྟེ། །སྐུ་མདོག་གཅིག་ཏུ་མ་ངེས་པར། །དཀར་སེར་དམར་དང་ལྗང་གུའི་མདོག །ལ་ལ་མཐིང་ནག་མུན་པའི་མདོག །ལ་ལ་སྔོན་ནག་ནམ་མཁའི་
མདོག ༑ཕྱག་མཚན་གཅིག་ཏུ་མ་ངེས་པར། །ལ་ལས་གྲི་གུག་ཐོད་ཁྲག་བསྣམས། །ལ་ལས་ཁ་ཊཾ་རྔེའུ་ཆུང་བསྣམས། །ལ་ལས་བརྡེགས་པའི་མཚོན་ཆ་བསྣམས། །
ལ་ལས་བདུད་རྩིའི་བུམ་པ་བསྣམས། །ལ་ལས་མཛེས་པའི་མེ་ཏོག་བསྣམས། །དུར་ཁྲོད་རྒྱན་ལྡན་མཛེས་པའི་སྐུ། །སྐ་རགས་དྲིལ་བུ་གཡེར་ཁས་བརྒྱན། །སྙན་

༄༅། །པའི་སྒྲ་སྒྲོག་སི་ལི་ལི། །དབུ་ལ་དར་གྱི་ཅོད་པན་ཅན། །རླུང་གིས་བསྐྱོད་ཅིང་པུ་རུ་རུ། །རྐང་པ་རྡོ་རྗེའི་བགྲོས་སྟབས་ཅན། །མཁའ་ལ་ཐོགས་
མེད་བུན་ནེ་བུན། །ལག་པ་མཉེན་ལྕུག་གདུ་བུ་ཅན། །སྣ་ཚོགས་གར་བྱེད་ཁྱུགས་སེ་ཁྱུག །བདུད་རྩིའི་གཏོར་མ་འདི་བཞེས་ལ། །ཕྲིན་ལས་གཅིག་ཏུ་མ་ངེས་པ། །
སྐལ་ལྡན་རྣམས་ལ་ཡེ་ཤེས་སྤྱོར། །སྐལ་མེད་རྣམས་ལ་མོས་པ་སྐྱེད། །ཉམས་པའི་དགྲ་བགེགས་རྣམས་ལ་ཆད་པ་ཆོད། །གནས་ཉི་ཤུ་རྩ་བཞིའི་མཁའ་འགྲོའི་བསྐུལ་བ་ནི། ཧཱུཾ
བྷོ༔ གནས་མཆོག་ཉི་ཤུ་རྩ་བཞི་ན། །མཁའ་འགྲོའི་གཙོ་མོ་ཉི་ཤུ་བཞི། །མཁའ་འགྲོ་བྱེ་བའི་ཚོགས་དང་བཅས། །གཙོ་མོ་མི་མངོན་དབྱིངས་ན་བཞུགས། །འཁོར་
ནི་མཁའ་འགྲོ་བྱེ་བ་འབུམ། །ལ་ལ་བུད་མེད་རྒན་མོ་ལ། །རོ་ཆས་རྙིང་པའི་ན་བཟའ་གསོལ། །སྣུམ་དང་ཁྲག་གི་ཐིག་ལེས་བརྒྱན། །ཐལ་ཆེན་བསྐུས་པས་སྔོ་སྐྱའི་
མདོག ༑དབུ་སྐྲ་སེར་མོ་ལྟག་པར་བཅིངས། །མེ་ཏོག་རྙིང་པའི་དབུ་རྒྱན་ཅན། ཁ་ན་སོ་མེད་ཧ་ཧ་རྒོད། །རྐང་པ་ས་ལ་འཁྱོར་ཞིང་འགྲོ། །དེ་འདྲའི་ཆ་བྱད་སྟོན་པ་

ཡང་༑ །སྐལ་ལྡན་རྣམས་ལ་བརྡ་ཆོས་སྟོན། །འཕྲད་པ་ཙམ་གྱིས་བྱིན་གྱིས་རློབས། །བདུད་རྩིའི་གཏོར་མ་འདི་བཞེས་ལ། །ཕྲིན་ལས་གཅིག་ཏུ་མ་ངེས་ཏེ། །ཉམ་
ང་མེད་པའི་བརྟུལ་ཤུགས་སྐྱེད། །རྣམ་རྟོག་མེད་པའི་ཉམས་མྱོང་སྤོར། །ལ་ལ་བུད་མེད་གཞོན་ནུ་མ། །སྣ་ཚོགས་རྒྱན་གྱིས་བརྒྱན་པ་མོ། །རིགས་ཀྱི་ཁ་དོག་སོ་སོ་
ལ༑ །སྤྱོད་པ་སོ་སོའི་རིགས་དང་མཐུན། །ལ་ལ་དཀར་མོ་མདོག་བཟང་མ། །རྡོ་རྗེ་རིགས་ཀྱི་ཕྱག་རྒྱ་མོ། །བྱང་ཆུབ་སེམས་ཀྱི་བསྐུལ་མ་འདེབས། །ལ་ལ་སེར་སྐྱ་
དཔལ་འདྲེན་མ། །རིན་ཆེན་རིགས་ཀྱི་ཕྱག་རྒྱ་མོ། །མཆོག་གི་དངོས་གྲུབ་བསྐུལ་མ་འདེབས། །ལ་ལ་དམར་མོ་དབྱིབས་མཛེས་མ། །པདྨ་རིགས་ཀྱི་ཕྱག་རྒྱ་མོ། །
ཟག་མེད་བདེ་བའི་བསྐུལ་མ་འདེབས། །ལ་ལ་སྔོ་སངས་ཁྲོ་གཉེར་ཅན། །ལས་ཀྱི་རིགས་ཀྱི་ཕྱག་རྒྱ་མོ། །འགྲོ་བའི་དོན་ལ་བསྐུལ་མ་འདེབས། །ལ་ལ་དཀར་
ཤམ་ནམ་མཁའི་མདོག །དེ་བཞིན་རིགས་ཀྱི་ཕྱག་རྒྱ་མོ། །ཡང་དག་དོན་ལ་བསྐུལ་མ་འདེབས། །ཀུན་ཀྱང་མི་བཟད་འདི་འདྲ་སྟེ། །མཛེས་པའི་ཞལ་ལ་གཟི་

༄༅། །མདངས་ཅན། །གཞོན་ནུའི་སྐུ་ལ་འགྱིང་བག་ཅན། །དབུ་ནི་རིན་ཆེན་ཅོད་པན་ཅན། །རང་རང་སོ་སོའི་ཡབ་ལ་འཁྱུད། །རྐང་པ་གསེར་གྱི་
 དྲིལ་ཆུང་ཅན། །སིལ་སིལ་སྒྲོགས་ཤིང་སྐུ་ལ་སྦྱོར། །ཞལ་ནི་པདྨའི་དུང་སོ་ཅན། །འཛུམ་པའི་གསུང་ནི་སྙན་པར་སྨྲ། །སྐད་སྙན་ཚངས་པའི་དབྱངས་དང་ལྡན། །
རྡོ་རྗེའི་གླུ་ལེན་ཡིད་འཕྲོག་མ། །བདུད་རྩིའི་གཏོར་མ་འདི་བཞེས་ལ། །ཕྲིན་ལས་གཅིག་ཏུ་མ་ངེས་ཏེ། །ཟག་བཅས་ལུས་ལ་བདེ་བ་སྐྱེད། །ཟག་མེད་སེམས་ཀྱི་
ཉམས་མྱོང་སྤོར། །ལ་ལ་བུད་མེད་ཐ་མལ་གཟུགས། །འཇིག་རྟེན་སྤྱོད་པ་སྣ་ཚོགས་ལ། ཁྱོད་ཀྱིས་མི་སྤྱོད་གང་ཡང་མེད། །ལ་ལ་འགྱུར་བྱེད་ཚོས་མཁན་མ། །
གཞན་སེམས་རང་དབང་སྒྱུར་བྱེད་མ། །ཐ་མལ་ཤེས་པ་སྒྱུར་བྱེད་མོ། །ལ་ལ་མྱོས་བྱེད་ཆང་ཚོང་མ། །ལོག་པའི་ཤེས་པ་མྱོས་བྱེད་མོ། །ལ་ལ་སྦྱོར་བྱེད་སྨད་འཚོང་
མ༑ །ཐབས་དང་ཤེས་རབ་སྦྱོར་བྱེད་མ། །ལ་ལ་དག་བྱེད་ཁྲུས་མཁན་མ། །བག་ཆགས་དྲི་མ་དག་བྱེད་མ། །ལ་ལ་གསོད་བྱེད་ཤན་པ་མོ། །རྣམ་རྟོག་དབྱིངས་སུ་

གསོད་བྱེད་མ། །ལ་ལ་གནོད་བྱེད་ཆོམ་རྐུན་མ། །གཞན་སེམས་རང་དབང་མྱོས་བྱེད་མ། །ལ་ལ་དཀའ་ཐུབ་བྲམ་ཟེ་མོ། །འཁོར་བའི་རྒྱུན་ཐག་གཅོད་བྱེད་མ། །
དེ་ལ་སོགས་པ་མཐའ་ཡས་པ། །རི་རབ་ལྷོ་ཡི་འཛམ་གླིང་གི །གནས་མཆོག་ཉི་ཤུ་རྩ་བཞི་ན། །འགྲོ་བའི་དོན་ལ་བཞུགས་པ་རྣམས། །ཐབས་རྣམས་སྣ་ཚོགས་དུ་
མ་ཡིས། །སྤྱོད་པ་སྣ་ཚོགས་ཐབས་ཀྱིས་འདུལ། །བདུད་རྩིའི་གཏོར་མ་འདི་བཞེས་ལ། །ཕྲིན་ལས་གཅིག་ཏུ་མ་ངེས་པ། །བདག་ཅག་རྣལ་འབྱོར་ལ་སོགས་པའི། །
སྒྲུབ་པ་བྱེད་པའི་གང་ཟག་རྣམས། །འཇིག་རྟེན་ཆོས་བརྒྱད་ཉམས་པ་དང༌། །འགྲོ་དོན་ཕྱོགས་མེད་ལྷུན་འགྲུབ་ཤོག །མཁའ་འགྲོའི་བསྐུལ་བ་ཚན་གསུམ་པོ་འདི་མཁའ་འགྲོ་སྙིང་ཐིག་
ནས་དྲུང་རྨ་སིང་གིས་བཏུས་ནས། སྙན་བརྒྱུད་ཀྱི་གཏོར་འབུལ་ལ་སྦྱར་བ་ཡིན་ཀྱང༌། །གཅོད་ཚོགས་ལ་སྔར་ནས་སྦྱར་སྲོལ་འདུག་ཅིང་འབྲེལ་ཤིན་ཏུ་ཆགས་ཤིང་བྱིན་རླབས་ཆེའོ། །ཧཱུྃ་བྷོ༔ རབ་ཏུ་འཇིགས་པའི་དུར་
ཁྲོད་ནས། །འཇིག་རྟེན་མཁའ་འགྲོ་མཐུ་མོ་ཆེ། །ཤིན་ཏུ་མི་བཟད་འཇིགས་པའི་གཟུགས། །བུད་མེད་ལུས་ལ་མགོ་བརྙན་ཅན། །ཐོད་པ་བཟུང་ཞིང་ཁྲག་ཆེན་

༄༅། །འཐུང༌། །མི་རོ་ཟ་ཞིང་བཤུ་གླུ་ལེན། །ཏིང་འཛིན་ཉུལ་ཞིང་ཚོགས་ཁང་འགྲིམ། །དེ་དག་མ་ལུས་ཐམས་ཅད་ཀྱིས། །བཀའ་ཡི་གཏོར་མ་འདི་
བཞེས་ལ། །སྔོན་གྱི་དམ་བཅས་ཇི་བཞིན་དུ། །དམ་ཚིག་བསྲུངས་ལ་ཕྲིན་ལས་མཛོད། །འཇིག་རྟེན་མཁའ་འགྲོའི་བསྐུལ་བ་ལ། དབང་ཕྱུག་ཉེར་བརྒྱད་དོན་གྱིས་ཚང་བས་གཅོད་ཀྱི་བཀའ་སྲུང་
ཡིན་ནོ། །དེ་ནས་གཅོད་ཡུལ་བཀའ་སྲུང་རྣམས་ལ་འབུལ་ཏེ། ཧཱུྃ། མྱུར་མཛད་སྤྱན་རས་གཟིགས་ལ་ཕྱག་འཚལ་ལོ། །ཞབས་གདུབ་དང་བཅས་བི་ན་ཡ་ཀ་མནན། །ནག་པོ་ཆེན་པོ་
སྟག་གི་ཤམ་ཐབས་ཅན། །ཕྱག་དྲུག་སྦྲུལ་གྱི་རྒྱན་གྱིས་རྣམ་པར་བརྒྱན། །དང་པོས་གྲི་གུག་བར་པས་ཕྲེང་བ་འཛིན། །ཐ་མས་ཌཱ་མ་རུ་ནི་དྲག་ཏུ་འཁྲོལ། །གཡོན་
པས་ཐོད་པ་དང་ནི་མདུང་རྩེ་གསུམ། །དེ་བཞིན་ཞགས་པ་འཛིན་པས་འཆིང་བར་མཛད། །དྲག་པོའི་ཞལ་གདངས་མཆེ་བ་རྣམ་པར་གཙིགས། །སྤྱན་གསུམ་བགྲད་
པའི་དབུ་སྐྲ་གྱེན་དུ་བརྫེས། །དཔྲལ་བར་སིནྡྷ་ར་ཡིས་ལེགས་པར་བརྒྱན། །སྤྱི་བོ་མི་བསྐྱོད་རྒྱལ་པོས་རྒྱས་བཏབ་ནས། །ཤིང་ལས་བྱོན་ནས་གཏོར་མ་ལེན་པར་

མཛོད༑ །དེ་ཡན་ཤ་ཝ་རིའི་རྒྱ་གཞུང་ངོ་། །མྱུར་མཛད་མགོན་པོའི་ཡུམ་ཆེན་རེ་མ་ཏི། །གནོད་སྦྱིན་བཞི་དང་དཔལ་མགོན་བདུན་ཅུའི་ཚོགས། །དམ་རྫས་བརྒྱན་པའི་གཏོར་
མ་འདི་བཞེས་ལ། །བསོད་ནམས་བླ་མས་བཀའ་བསྒོས་དམ་བཞག་བཞིན། །ཞི་བྱེད་གཅོད་ཡུལ་བསྟན་པ་དར་བ་དང༌། །བདག་ཅག་དཔོན་སློབ་ཡོན་མཆོད་
འཁོར་བཅས་ཀྱི། །རྐྱེན་ངན་བར་ཆད་ཐམས་ཅད་བསལ་དུ་གསོལ། །རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད། ཧཱུྃ། སྐུ་མདོག་མཐིང་ནག་ཁྲོ་གཉེར་
བརྗིད་པའི་ཞལ། །དབུ་སྐྲ་ཁམ་ནག་ཐོར་ཚུགས་གྱེན་དུ་བཅིངས། །དར་དཔྱང་ཅོད་པན་རིན་ཆེན་འབར་བས་བརྒྱན། །རིགས་ལྔས་དབུ་ལ་བརྒྱན་ལ་བདག་
བསྟོད་དོ། །སྤྱན་གསུམ་ལྡོག་ཅིང་ཞལ་གདངས་མཆེ་བ་གཙིགས། །སྨིན་མ་ཨག་ཚོམ་དམར་སེར་མེ་ལྟར་འབར། །ལྗགས་འདྲིལ་ཧ་ཧ་བཞད་པའི་ང་རོ་སྒྲོགས། །
འཇིགས་བྱེད་ནག་པོ་ཁྱོད་ལ་བདག་བསྟོད་དོ། །ཕྱག་གཡས་ཙན་དན་བེང་ཆེན་སྨུག་པོ་ལས། །ལྷ་དམག་ཉི་ཁྲི་ཆིག་སྟོང་སྤྲུལ་པ་འགྱེད། །ལྷ་མིན་གྲོང་ཁྱེར་བརླག་

༄༅། །པར་མཛད་པ་པོ། །བསྟན་པའི་ཕྲིན་ལས་སྐྱོང་ལ་བདག་བསྟོད་དོ། །ཕྱག་གཡོན་ཐོད་པ་བདུད་རྩིས་བཀང་བ་འཐུང་། །ཐུན་རྫས་མཚོན་ཆ་
གཟས་པའི་སྙིང་ལ་བརྡེགས། །དཔའ་བོ་སྲིད་གསུམ་བདག་པོ་ཆེན་པོ་སྟེ། །མ་རུངས་འཇོམ་མཛད་ཁྱོད་ལ་བདག་བསྟོད་དོ། །ཞབས་གཉིས་གར་སྟབས་བགྲད་
པའི་འགྱིང་བག་ཚུལ། །སྟག་ཤམ་བེར་ནག་མི་མགོའི་ཕྲེང་བ་འཕྱང་། །བདུད་དཔུང་རྩད་ནས་གཅོད་མཛད་ཚོགས་ཀྱི་བདག །ཟློག་བྱེད་མ་དང་བཅས་ལ་བདག་
བསྟོད་དོ། །བསྟོད་པ་འདི་རྒྱུད་ཁྲག་མཚོ་ཁོལ་ཆེན་ནས་ཕྱུང་བའོ། །ཧཱུྃ། དཔལ་ལྡན་མ་ཧཱ་ཀཱ་ལ་ཨ་གྷོ་ར། །ཡུམ་ཆེན་ཟློག་བྱེད་མ་དང་ནོར་རྒྱུན་མ། །རིགས་བཞི་ཌཀྐི་བདུན་དང་
ཌཱཀྐིའི་ཚོགས། །དམ་རྫས་བརྒྱན་པའི་གཏོར་མ་འདི་བཞེས་ལ། །ཕ་གཅིག་དམ་པས་ཇི་ལྟར་བཀའ་བསྒོས་བཞིན། །ཞི་བྱེད་གཅོད་ཡུལ་བསྟན་པ་དར་བ་དང༌། །
རྣལ་འབྱོར་བདག་ཅག་དཔོན་སློབ་ཡོན་མཆོད་ཀྱི། །རྐྱེན་ངན་བར་ཆད་ཟློག་པའི་ཕྲིན་ལས་མཛོད། ཧཱུྃ། རབ་འཇིགས་དུར་ཁྲོད་ཀུན་གྱི་བདག་པོ་སྟེ། ཁྱད་པར་སོ་

ས་གླིང་གི་ཞིང་སྐྱོང་བ། །ཀེང་རུས་ཆེན་པོ་གར་བྱེད་མཆེ་བ་གཙིགས། །རང་འདྲའི་ཡུམ་འཁྱུད་ཁྲོ་བོ་ཁྲོ་མོའི་སྐུ། །རབ་གཏུམ་ཐོད་དབྱུག་འཕྱར་ཞིང་ཐོད་ཁྲག་
འཛིན༑ །དར་དང་རིན་ཆེན་རྒྱན་གྱིས་ལེགས་པར་བརྒྱན། །ཤ་ཟ་ཕོ་མོའི་ཁྲོམ་གྱིས་ལེགས་པར་བསྐོར། །མཚན་བཞིན་དུར་ཁྲོད་ཉུལ་ལ་ཕྱག་འཚལ་བསྟོད། །
དམ་རྫས་བརྒྱན་པའི་གཏོར་མ་འདི་བཞེས་ལ། །རྒྱ་གར་ཡུལ་གྱི་དུར་ཁྲོད་གནས་བརྒྱད་དུ། །ཕ་གཅིག་དམ་པའི་སྤྱན་སྔར་ཁས་བླངས་བཞིན། །བདག་ཅག་མི་
ནོར་གཞིས་བྱེས་ཐམས་ཅད་ལ། །དགྲ་རྐུན་གཅན་གཟན་གནོད་པ་ཐུབ་པར་སྲུངས། །རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད། །བྷོ༔ འཇིགས་སུ་
རུང་བའི་དུར་ཁྲོད་ཆེན་པོའི་ཀློང༌། །དུག་གསུམ་ཁྲོས་པ་མེ་རླུང་མཚོན་ཆ་འཚུབས། །མི་རྟ་ཁྱི་མགོ་བརྩེགས་པའི་མཁར་ནང་ནས། །རྡོ་རྗེ་ཕག་མོའི་བཀའ་ཉན་
མཐུ་མོ་ཆེ། །བུད་མེད་ནག་མོ་གྲི་ཐོད་སྙིང་བཅས་བསྣམས། །ཆིབས་སུ་ལྕགས་ཀྱི་སྤྱང་མོ་མགོ་དགུ་ཆིབས། །གཡས་ན་བུད་མེད་དམར་མོས་བཙན་ཞགས་

༄༅། །འཕེན། །ཆིབས་སུ་མཚལ་སྟག་དམར་པོ་མགོ་དགུ་ཆིབས། །གཡོན་ན་བུད་མེད་སྔོན་མོས་བདུད་ཞགས་འཕེན། །ཆིབས་སུ་ཟངས་ཀྱི་འཕར་
བ་མགོ་དགུ་ཆིབས། །གསུམ་ཀ་གཅེར་བུ་རལ་པས་སྟོང་ཁམས་ཁྱབ། །སྤྱན་གསུམ་ཞལ་གདངས་མཆེ་བ་ཟངས་ཡག་གཙིགས། །ལྗགས་དམར་གློག་འཁྱུག་མེ་
འབར་རླུང་ནག་འཚུབས། །མ་རྒྱུད་ཡོངས་ཀྱི་ལས་མཁན་ཆེན་མོ་སྟེ། །སྤྱང་ཞོན་ལྷ་མོ་མཆེད་གསུམ་འཁོར་དང་བཅས། །དམ་རྫས་བརྒྱན་པའི་གཏོར་མ་འདི་
བཞེས་ལ། །བདག་དང་བསྲུང་བྱ་མི་ནོར་འཁོར་བཅས་ཀྱི། །ནད་རིམས་དལ་ཁ་ཐམས་ཅད་ཞི་བ་དང་། །བདག་ལ་སྡང་བར་བྱེད་པའི་དགྲ་བོ་ལ། །སྔོ་དམར་ནད་
ཀྱི་ཆར་པ་འབེབས་པ་དང་། །དལ་དང་ཡམས་ཀྱི་ས་བོན་གདབ་པར་མཛོད། །བྷོ༔ ཕྲིན་ལས་རྣམ་པ་སྣ་ཚོགས་པ། །ཐམས་ཅད་སྒྲུབ་པའི་བདག་ཉིད་མ། །མཚན་
མོ་སྟོང་གསུམ་ཁྱབ་པར་རྒྱུག །ཧཱུྃ་ཕཊ་བྷོ་ཡི་སྒྲ་ཆེན་སྒྲོགས། །གཅེར་བུ་རལ་པས་ས་ལ་དྲུད། །ལག་ན་གྲི་གུག་ཐོད་ཁྲག་བསྣམས། །སྐུ་མདོག་མ་ངེས་ཅི་ཡང་

བསྒྱུར་༑ །སོ་སོའི་ལས་ཀྱི་ཁ་དོག་སྟོན། །རྣལ་འབྱོར་ཀུན་གྱི་ཕྲིན་ལས་བསྒྲུབ། །དམ་ཚིག་ཅན་གྱི་སྟོངས་གྲོགས་བྱེད། །དམ་ཉམས་རྣམས་ལ་ཆད་པ་ཆོད། །ལས་
བདག་མཚན་མོ་སྒྲ་སྒྲོགས་མ། །བཀའ་ཡི་གཏོར་མ་འདི་བཞེས་ལ། །མ་གཅིག་སྤྱན་སྔར་ཁས་བླངས་བཞིན། །བདག་གིས་བཅོལ་བའི་ཕྲིན་ལས་ཀུན། །ད་ལྟ་
ཉིད་དུ་འགྲུབ་པར་མཛོད། །ཧཱུཾ། ཁྱབ་འཇུག་ཆེན་པོ་རཱ་ཧུ་ལ། །ལུས་གཅིག་མགོ་དགུ་འཇིགས་པའི་གཟུགས། །རྩ་བའི་ཞལ་ནི་གཟའ་བདུད་གདོང་། །མགོ་བརྒྱད་
ལྷ་སྲིན་སྡེ་བརྒྱད་སྟེ། །བྱ་རོག་མགོས་ནི་བསྟན་པ་སྲུང་། ཁོག་སྟོད་སྲིན་པོ་ཕ་ཡི་ལུས། ཁོག་སྨད་སྦྲུལ་མཇུག་ཀླུ་མོ་མ། །ཕྱོགས་བཞི་སྲིན་མོ་གདོང་མོ་བཞི། །སྤྱན་
སྟོང་སྲིད་གསུམ་བྱ་ར་བྱེད། །སྡེ་བརྒྱད་འདུས་པའི་དྲག་རྩལ་ཅན། །ཆུ་སྲིན་རྒྱལ་མཚན་མདའ་གཞུ་བསྣམས། །མེ་འབར་འོད་འཁྱུག་ཐོག་སེར་འབེབས། །སྤྲུལ་
པའི་གཟའ་བརྒྱད་ཕྱོགས་ཀུན་འཇོམས། །གདོང་མོ་བཞིས་ནི་ཀིང་ཀང་འབེབས། །གཟའ་བདུད་མ་རུངས་གདུག་པ་ཅན། །ཤམ་པོ་གངས་ཀྱི་ར་བ་རུ། །མ་གཅིག་

༄༅། །ལབ་སྒྲོན་སྤྱན་སྔ་རུ། ཁས་བླངས་དམ་བཅས་དྲན་མཛོད་ལ། །བརྒྱན་པའི་གཏོར་མ་འདི་བཞེས་ལ། །བདག་ཅག་ཡོན་མཆོད་འཁོར་བཅས་
ལ༑ །གནམ་ནད་དལ་གཟེར་མ་བཏང་ཞིག །གཅོད་ཡུལ་བསྟན་དང་བདག་ཅག་ལ། །སྡང་བར་བྱེད་པའི་དགྲ་བོ་རྣམས། །ཧུར་ཐུམ་ལྐུག་རེངས་ནད་ཀྱིས་སོད། །
བཅོལ་བའི་ཕྲིན་ལས་འགྲུབ་པར་མཛོད། །ཧཱུྃ། བཙོན་རྒོད་འབར་བ་མི་སྲུན་པོ། །མི་དམར་རྟ་དམར་དམག་ཆས་ཅན། །བ་དན་དམར་པོ་མེ་ལྟར་འབར། །བཙན་
རྟ་དམར་པོ་རླུང་ལྟར་མགྱོགས། །ཟངས་རི་འབར་བ་སྤྱན་བདུན་པོ། །བཙན་འཁོར་སུམ་བརྒྱ་དྲུག་བཅུ་བཅས། །འབྲུག་ལྟར་ལྡིར་ཞིང་གློང་འོད་འཁྱུག །ཐོག་སྒྲ་
ཆེམས་ཆེམ་སེར་ཆེན་འབེབས། །འདིར་གཤེགས་བརྒྱན་པའི་གཏོར་མ་བཞེས། །མ་གཅིག་ལབ་སྒྲོན་སྤྱན་སྔ་རུ། ཁས་བླངས་དམ་བཅས་དྲན་མཛོད་ལ། །གཅོད་
ཡུལ་བསྟན་པ་བསྲུང་བ་དང་། །གཅོད་མཁན་བདག་གི་སྟོང་གྲོགས་མཛོད། །ཡིད་ལ་བརྣག་པའི་དགྲ་བོ་ལ། །མི་སྡུག་རྟགས་དང་ཆོ་འཕྲུལ་སྟོན། །བཅོལ་བའི་

ཕྲིན་ལས་འགྲུབ་པར་མཛོད། ༈ བྷོ༔ འཇིག་རྟེན་བོད་ཀྱི་ཞིང་ཁམས་འདི། །སྐྱོང་མཛད་ཞིང་སྐྱོང་མཁའ་འགྲོ་མ། །གནོད་སྦྱིན་མོ་བཞི་བདུད་མོ་བཞི། །སྨན་
བཙུན་ཆེན་མོ་མཆེད་སྡེ་བཞི། །ལྷབ་ལྷུབ་ན་བཟའི་རྒྱན་དང་བཅས། །སིལ་སྙན་རོལ་མོའི་སྒྲ་དང་བཅས། །བྲན་གཡོག་མང་པོའི་འཁོར་དང་བཅས། །ནམ་མཁའི་
མཐོངས་ནས་འདིར་གཤེགས་ལ། །དམ་རྫས་བདུད་རྩིའི་མཆོད་པ་དང༌། །ཤ་ཁྲག་དམར་གཏོར་འདི་བཞེས་ལ། །མ་ཅིག་ལབ་སྒྲོན་སྤྱན་སྔ་རུ། ཁས་བླངས་དམ་
དུ་བཅས་པ་བཞིན། །བདག་ཅག་དཔོན་སློབ་འཁོར་བཅས་རྣམས། །གཞིས་བྱེས་ལམ་གསུམ་གར་འདུག་ཀྱང་། །བསམ་པ་སྒྲུབས་ལ་རེ་བ་སྐོངས། །དལ་ཡམས་
འཁྲུག་རྩོད་ཞི་བ་དང་། །བོད་ཁམས་བདེ་བའི་ཕྲིན་ལས་མཛོད། །དེ་ནས་དཀར་གཏོར་ཕུད་རྒོད་ཀྱིས་བྲན་ལ། ཨོཾ་ཀརྨ་ཌཱཀྐི་ནི་ཧཱུྃ་ཕཊ༔ ཨོཾ་སྭ་བྷ་ཝ་སོགས། སྟོང་པའི་ངང་ལས་
ཤྩལས་རིན་པོ་ཆེའི་སྣོད་དུ་ཁཾཞུ་བ་ལས་གཏོར་མ་དཀར་གསུམ་མངར་གསུམ་བདུད་རྩིའི་རྒྱ་མཚོ་ཆེན་པོར་གྱུར། །ཨོཾ་ཨཱཿཧཱུྃ༔ ཨོཾ་སརྦ་ལོ་ཀ་པཱ་ལ་ཨི་དམ་བྷ་ལིཏྟ་

༄༅། །ཁ་ཁ་ཁཱ་ཧཱི་ཁཱ་ཧི། ༈ ཧཱུྃ། གོས་སྔོན་འཆང་བ་ལག་ན་རྡོ་རྗེའི་སྲས། །གཏེར་བདག་བྱེ་བའི་གཅོད་པན་གྱིས་བཏུད་པ། །ཞང་བློན་བེར་ཆེན་རྡོ་
རྗེ་བདུད་འདུལ་ཏེ། །གནོད་སྦྱིན་ནག་པོ་ཁྲག་རལ་ཅན་ཞེས་བྱ། །འཇིག་རྟེན་འདས་དང་མ་འདས་ལས་རྣམས་ཀུན། །ཐོགས་མེད་བསྒྲུབ་ལ་རྫུ་འཕྲུལ་མཛད་པའི་
སྐུ༑ །དུས་མཐའི་ཆར་སྤྲིན་འཁྲུགས་འདྲ་ཆེར་གནག་ཅིང་། །ཐུང་ཞིང་སྦོམ་ལ་ཡན་ལག་རགས་པ་ཅན།     ཁྲོས་པའི་མིག་དམར་ཞལ་གདངས་གད་རྒྱངས་ཅན།  །
སྨོན་མ་ཨག་ཚོམ་དམར་སེར་འབར་ལ་འཁྱུག །སྒྲུབ་པའི་རེ་སྐོང་ཡིད་བཞིན་ནོར་བུ་དང་། །ལུས་ཅན་ནད་འཇོམས་བདུད་རྩིའི་བུམ་པ་འཛིན། །སྲོག་ཞུ་རིན་ཆེན་
རྒྱན་དང་ཟ་འོག་བེར། །གསེར་རྐེད་སག་ལྷམ་གསོལ་ནས་འདོར་སྟབས་ཀྱིས། །སྲིན་མོ་རྡོ་རྗེ་ཀུན་གྲུབ་མར་བཅས་ནས། །ས་གསུམ་རྣམ་པར་གནོད་ལ་ཕྱག་
འཚལ་བསྟོད། །རྡོ་རྗེ་བདུད་འདུལ་གནོད་སྦྱིན་ནག་མོ་ཡུམ། །ཛམ་ལྷ་ལ་སོགས་ནོར་ལྷ་ཆེན་པོ་བརྒྱད། །འབྲོག་གནས་མཆེད་ལྔ་ལ་སོགས་གཡུ་ཁྲབ་ཅན། །ཞི་

བའི་ལས་མཛད་ཉི་ཁྲི་ཆིག་སྟོང་དང་། །ཉི་མའི་གཟི་བརྗིད་ལ་སོགས་བསེ་ཁྲབ་ཅན། །རྒྱས་པའི་ལས་མཛད་ཉི་ཁྲི་ཆིག་སྟོང་དང༌། །ཧ་ལ་འབར་བྱེད་ལ་སོགས་
ཟངས་ཁྲབ་ཅན། །དབང་གི་ལས་མཛད་ཉི་ཁྲི་ཆིག་སྟོང་དང་། །ནག་པོ་འབར་བ་ལ་སོགས་ལྕག་ཁྲབ་ཅན། །དྲག་པོའི་ལས་མཛད་ཉི་ཁྲི་ཆིག་སྟོང་སོགས། །ནོར་
ལྷ་གནོད་སྦྱིན་བྱེ་བའི་ཚོགས་བཅས་ཀྱིས། །དམ་རྫས་དཀར་གསུམ་གཏོར་མ་འདི་བཞེས་ལ། །གྲྭ་པ་མངོན་ཤེས་ཅན་གྱིས་བཀའ་བསྒོས་ལྟར། །ཡུམ་ཆེན་བསྟན་
པ་དར་ཞིང་རྒྱས་པ་དང༌། །རྣལ་འབྱོར་བདག་ཅག་འཁོར་དང་བཅས་པ་ཡི། །ཚེ་དང་བསོད་ནམས་དཔལ་འབྱོར་རྒྱས་པ་དང༌། །སད་སེར་མུ་གེ་གོད་ཁ་ཞི་བ་
དང་༑ །མངའ་ཐང་ཆོས་སྲིད་རྒྱས་པའི་ཕྲིན་ལས་མཛོད། །ཧཱུཾ། ཤར་ཕྱོགས་སྐྱོང་མཛད་རྒྱལ་ཆེན་ཡུལ་འཁོར་སྲུང་། །དུང་མདོག་ཕྱག་ན་སྒྲ་སྙན་པི་ཝང་འཛིན། །
ལྷོ་ཕྱོགས་སྐྱོང་མཛད་རྒྱལ་ཆེན་འཕགས་སྐྱེས་པོ། །མཐིང་མདོག་ཕྱག་ན་གསོད་བྱེད་རལ་གྲི་འཛིན། །ནུབ་ཕྱོགས་སྐྱོང་མཛད་རྒྱལ་ཆེན་སྤྱན་མི་བཟང་། །མཚལ་

༄༅། །མདོག་ཕྱག་ན་མཆོད་རྟེན་སྦྲུལ་ཞགས་འཛིན། །བྱང་ཕྱོགས་སྐྱོང་མཛད་རྒྱལ་ཆེན་རྣམ་ཐོས་སྲས། །གསེར་མདོག་ཕྱག་ན་རྒྱལ་མཚན་ལེའུ་ལེ་།
འཛིན༑ །ཀུན་ཀྱང་དར་བེར་བསེ་ཁྲབ་རྨོག་ཞུ་ཅན། །རང་རང་བཙུན་མོ་སྲས་དང་དམག་དཔུང་བཅས། །འདིར་གཤེགས་དཀར་གསུམ་བརྒྱན་པའི་གཏོར་མ་
བཞེས༑ །མ་ཅིག་ལབ་སྒྲོན་སྤྱན་སྔར་ཁས་བླངས་བཞིན། །གཅོད་ཡུལ་བསྟན་པ་ཕྱོགས་བཞིར་རྒྱས་པ་དང༌། །བདག་ཅག་དཔོན་སློབ་འཁོར་དང་བཅས་པ་ཡི། །
དཔལ་དང་བསོད་ནམས་མངའ་ཐང་དར་བ་དང༌། །ཕྱོགས་བཞིའི་དགྲ་དཔུང་འཇོམས་པའི་ཕྲིན་ལས་མཛོད། །ཧཱུྃ། ས་བརྒྱད་ནོན་པའི་སེམས་དཔའ་ཆེན་པོ་སྟེ། །
དྲི་ཟའི་རྒྱལ་པོ་ཟུར་ཕུད་ལྔ་ལྡན་པ། །ཀླུ་ཡི་རྒྱལ་པོ་ནེའུ་ལེ་ཐོད་དཀར་ཞེས། །བོད་ཁམས་གནས་ཆེན་བརྒྱད་ཀྱི་བདག་པོ་སྟེ། །གཉན་ཆེན་ཐང་ལྷ་ཡར་བཞུད་
ཞེས་སུ་གྲགས། །མི་དཀར་མཛེས་པ་གཡུ་ཡི་ཟུར་ཕུད་ཅན། །དར་དཀར་བེར་གྱོན་དབུ་ལ་དུང་ཞུ་གསོལ། །གཡས་པས་སྦ་ལྕགས་གཡོན་པས་དར་མདུང་།

འཕྱར༑ །རྟ་དཀར་གཟི་མིག་གཡུ་རྔོག་འཕུར་ཤེས་ཆིབས། །ཐང་ལྷ་ལྷ་འཁོར་སུམ་བརྒྱ་དྲུག་ཅུར་བཅས། །བདུད་འཁོར་བཙན་འཁོར་སྨན་འཁོར་སུམ་བརྒྱའི་
ཚོགས༑ །བརྒྱ་བྱིན་སྲས་མོ་གནམ་མཚོ་ཡུམ་དང་བཅས། །འདིར་གཤེགས་དཀར་གསུམ་བརྒྱན་པའི་གཏོར་མ་བཞེས། །མ་གཅིག་ལབ་སྒྲོན་སྤྱན་སྔར་ཁས་བླངས་
བཞིན༑ །གཅོད་ཡུལ་བསྟན་པ་དར་ཞིང་རྒྱས་པ་དང་། །རྣལ་འབྱོར་བདག་ཅག་འཁོར་དང་བཅས་པ་ཡི། ཁ་འཛིན་རྒྱབ་རྟེན་སྟོང་གྲོགས་མ་གཡེལ་ཅིག ཧཱུཾ། སྲིད་
པའི་ལྷ་རབ་ཤམ་པོ་བོད་རྗེའི་ལྷ། །དུང་མདོག་རབ་བརྗིད་དར་དཀར་བེར་ཆེན་གསོལ། །དར་མདུང་དཀར་པོ་འཕྱར་བས་ལྷ་དམག་སྡུད། །ཆིབས་སུ་ལྷ་གཡག་
དཀར་པོ་རི་ལོག་ཙམ། ཁ་རླངས་སྣ་རླངས་བུ་ཡུག་འཚུབས་པར་ཆིབས། །ཡུམ་ཆེན་གནམ་སྨན་ཐོག་གི་བུ་ཡུག་སོགས། །སྲིད་པའི་ལྷ་དམག་བྱེ་བ་འབུམ་དང་
བཅས༑ །འདིར་གཤེགས་དཀར་གསུམ་བརྒྱན་པའི་གཏོར་མ་བཞེས། །མ་གཅིག་ཡུམ་སྲས་སྤྱན་སྔར་ཁས་བླངས་བཞིན། །གཅོད་ཡུལ་བསྟན་པ་བསྲུང་ཞིང་སྐྱོང་།

༄༅། །བ་དང༌། །བདག་གི་མཐུན་རྐྱེན་ཀུན་སྒྲུབས་འགལ་རྐྱེན་སོལ། །རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད། །ཧཱུྃ། སིང་ག་ལ་ཡི་
ཡུལ་རྒྱུད་ཆུ་ཡི་ཡུལ། །གངས་དཀར་རིན་ཆེན་ཤེལ་གྱི་གཞལ་ཡས་ནས། །སྐུ་ལྷ་མཁའ་རི་མ་སང་སྤྲུལ་པའི་སྐུ། །མི་དཀར་ཤེལ་ཁྲབ་ཤེལ་རྨོག་དར་བེར་ཅན། །
ཕྱག་གཡས་མདུང་དར་གཡོན་ན་སྤྱང་ཐོད་འཛིན། །ཆིབས་སུ་རྟ་དཀར་འཕུར་ཤེས་གཟི་མིག་ཆིབས། །སྐྱེས་བུ་ཞུབ་ཆེན་མཚོན་ཐོགས་འབུམ་གྱིས་བསྐོར། །ལྕམ་
མོ་ཤེལ་བཟའ་ཤ་བ་ཡུ་མོར་བཅིབས། །རིན་ཆེན་རྒྱན་ལྡན་མཛོ་མོ་དཀར་མོ་ཁྲིད། །མཁའ་རི་མིང་སྲིང་འཁོར་དང་བཅས་པ་རྣམས། །འདིར་གཤེགས་དཀར་
གསུམ་བརྒྱན་པའི་གཏོར་མ་བཞེས། །མ་ཅིག་ལབ་སྒྲོན་སྤྱན་སྔར་ཁས་བླངས་བཞིན། །གཅོད་ཡུལ་གཏེར་ཆོས་བསྟན་པ་དར་བ་དང་། །བདག་ཅག་བསམ་པ་
སྒྲུབས་ལ་རེ་བ་སྐོངས། །འཁོར་བསྲུང་རྐྱེན་བཟློག་བར་ཆད་ཐམས་ཅད་སོལ། །རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད། །ཧཱུྃ། རི་མཐོ་ས་གཙང་

གངས་རི་གཉན་པོའི་རྩེར། །རང་སྣང་རིན་ཆེན་འཕྲུལ་གྱི་ཁང་བཟང་ནས། །སྲིད་པའི་ལྷ་རྒན་འོད་དེ་གུང་རྒྱལ་ཞེས། །མི་བོ་ཆེན་པོ་དར་གྱི་ལ་ཐོད་ཅན། །དར་
ཟབ་བེར་གསོལ་གཡུ་ཆེན་མགུལ་པར་བརྒྱན། །མདུང་དང་སྦ་ལྕག་བསྣམས་ནས་ཅང་ཤེས་ཆིབས། །ཕ་མཚུན་མ་སང་དགྲ་ལྷའི་ཚོགས་དང་བཅས། །འདིར་
གཤེགས་དཀར་གསུམ་བརྒྱན་པའི་གཏོར་མ་བཞེས། །མ་གཅིག་ལབ་སྒྲོན་སྤྱན་སྔར་ཁས་བླངས་བཞིན། །གཅོད་ཡུལ་བསྟན་པ་བསྲུང་ཞིང་རྒྱས་པ་དང༌། །བདག་
གི་ཕྲིན་ལས་འགྲུབ་པའི་སྡོང་གྲོགས་མཛོད། །ཧཱུཾ། ཤིང་གཅིག་སྡོང་པོ་གསེར་སླག་ཅན་གྱི་དྲུང༌། །ཆུ་མིག་དྲག་པོ་གནམ་དུ་འཕྱུར་བའི་ནང༌། །ཡིད་ལས་གྲུབ་པའི་
རིན་ཆེན་ཁང་བཟང་ན། །སྣང་སྲིད་ལྷ་སྲིན་སྡེ་བརྒྱད་ཀུན་གྱི་གཙོ། །ཀླུ་ཡི་རྒྱལ་པོ་ཆེན་པོ་མཐུ་བོ་ཆེ། །དྲག་པོ་ཟླ་བ་སྐྱོང་ཞེས་མཚན་གྲགས་པ། །སྐུ་མདོག་དཀར་
ལ་འཇའ་ཚོན་འོད་ཟེར་འཕྲོ། །སྦྲུལ་མགོ་འབར་བ་བདུན་གྱི་གདེངས་ཀ་འཕྱོ། །ཡིད་བཞིན་རིན་ཆེན་འབར་བས་དབུ་གཙུག་བརྒྱན། །ཕྱག་གཉིས་ཐལ་སྦྱར་ཡིད་

༄༅། །བཞིན་ནོར་བུ་འཛིན། །དར་དང་རིན་ཆེན་དུ་མས་སྐུ་ལ་བརྒྱན། །སྐུ་སྨད་ལྟོ་འཕྱེ་གདུགས་པ་སྦྲུལ་དུ་འཁྱིལ། །རྒྱལ་རིགས་རྗེ་རིགས་དམངས་
རིགས་བྲམ་ཟེའི་རིགས། །གདོལ་པ་ཀླུ་རིགས་བྱེ་བ་འབུམ་དང་བཅས། །འདིར་གཤེགས་དཀར་གསུམ་བརྒྱན་པའི་གཏོར་མ་བཞེས། །མ་ཅིག་ལབ་སྒྲོན་སྤྱན་སྔར་
ཁས་བླངས་བཞིན། །གཅོད་ཡུལ་བསྟན་པ་བསྲུང་ཞིང་སྐྱོང་བ་དང་། །བདག་ཅག་དཔོན་སློབ་ཡོན་མཆོད་འཁོར་བཅས་ལ། །ཀླུ་དང་ས་བདག་ནད་རྣམས་ཞི་བ་
དང༌༑ །ཀླུ་གཡང་དངོས་གྲུབ་རྒྱ་ཆེན་འབེབས་པ་དང༌། །བདག་ལ་སྡང་བའི་དགྲ་བོ་དམ་ཉམས་ལ། །མཛེ་ནད་ལྷོག་རྒོད་འབེབས་པའི་ཕྲིན་ལས་མཛོད། །ཧཱུྃ།
སྤྲུལ་སྐུ་མ་ཅིག་ལབ་གྱི་སྒྲོན་མ་ཡིས། །གངས་རི་གཉན་པོ་ཉི་ཤུ་རྩ་གཅིག་དང་། །གཉན་ས་བརྒྱ་དང་རྩ་བརྒྱད་བཅད་པའི་ཚེ། །བཀའ་དང་དམ་ལ་བཏགས་པའི་
ལྷ་འདྲེ་རྣམས། །འདིར་གཤེགས་དཀར་གསུམ་བརྒྱན་པའི་གཏོར་མ་བཞེས། །གཞན་ཡང་གཅོད་ཡུལ་བརྒྱུད་པའི་བླ་མ་ཡིས། །བཀའ་དང་དམ་ལ་བཏགས་པའི་

ལྷ་འདྲེ་རྣམས། །ཐམས་ཅད་དཀར་གསུམ་གཏོར་མ་འདི་བཞེས་ལ། །གཅོད་ཡུལ་བསྟན་པ་ཕྱོགས་བཅུར་རྒྱས་པ་དང༌། །བདག་གི་ཕྲིན་ལས་བསྒྲུབ་པའི་སྡོང་
གྲོགས་མཛོད། ༈ དེ་ནས་གཏོར་མ་ལ་དཔལ་འབར་བཙུགས་ནས་ཐོག་ཏུ་བཅུག་ལ། ཕཊ དེ་ལྟར་དམར་གཏོར་དཀར་གསུམ་གཏོར་མ་རྣམས། །སོ་སོར་གང་འདོད་ཕུལ་བས་མཉེས་
ཤིང་ཚིམས། །ཕྲིན་ལས་གང་འདོད་བསྒྲུབ་པར་ཞལ་གྱིས་བཞེས། །བསྟན་དང་བདག་ལ་གནོད་པའི་དགྲ་བགེགས་ལ། །ཡེ་ཤེས་མཁའ་འགྲོ་རྣམས་ཀྱང་ཐུགས་
ཁྲོས་ནས། །ཆོས་སྐྱོང་ཤ་ཟ་འཇིག་རྟེན་མཁའ་འགྲོའི་ཚོགས། །རང་དབང་མེད་པར་ཁྲོས་འཁྲུགས་ང་རོ་སྒྲོགས། །ཡང་འཁོར་ལྷ་སྲིན་སྡེ་བརྒྱད་དམག་དང་
བཅས༑ །མེ་དཔུང་རླུང་ནག་ཐོག་སེར་འབྲུག་སྒྲ་སྒྲོགས། །མགོ་བརྙན་སྤྲུལ་པ་གློག་ལྟར་འཁྱུག་བྱེད་ཅིང་། །དགྲ་བགེགས་ཐམས་ཅད་རྡུལ་དུ་བརླག་པར་གྱུར། །
ཀྱི༑ མ་མི་མིན་ཡེ་ཤེས་མཁའ་འགྲོ་མ། །དབུས་ཕྱོགས་སངས་རྒྱས་རིགས་ཀྱི་མཁའ་འགྲོ་མ། །མཁའ་འགྲོ་བྱེ་བ་འབུམ་དང་བཅས། །སྣང་སྲིད་ལྷ་འདྲེའི་འཁོར་

༄༅། །གྱིས་བསྐོར། །མ་འདིར་གཤེགས་བརྒྱན་པའི་གཏོར་མ་བཞེས། །དམ་རྫས་བརྒྱན་པའི་གཏོར་མ་བཞེས། །ཤ་ཁྲག་དམར་གྱི་གཏོར་མ་
བཞེས༑ །ད་རེས་སྡང་བའི་དགྲ་ལ་ཡཱ། །ད་རེས་གནོད་པའི་བགེགས་ལ་ཡཱ། །བཅོལ་བའི་འཕྲིན་ལས་འགྲུབ་པར་མཛོད། །རྒྱས་པར་འགྲེས་ཡིན་ཀྱང་བསྡུ་ན། ཤར་རྡོ་རྗེ་
རིགས་ཀྱི་མཁའ་འགྲོ་མ། །ལྷོ་རིན་ཆེན་རིགས་ཀྱི་མཁའ་འགྲོ་མ། །ནུབ་པདྨ་རིགས་ཀྱི་མཁའ་འགྲོ་མ། །བྱང་ལས་ཀྱི་རིགས་ཀྱི་མཁའ་འགྲོ་མ། །སྟེང་མཁའ་སྤྱོད་
རིགས་ཀྱི་མཁའ་འགྲོ་མ། །འོག་ས་སྤྱོད་རིགས་ཀྱི་མཁའ་འགྲོ་མ། །མཚམས་བཞིའི་འཇིག་རྟེན་རིགས་ཀྱི་མཁའ་འགྲོ་མ། །མཁའ་འགྲོ་བྱེ་བ་འབུམ་དང་བཅས། །
སྣང་སྲིད་ལྷ་འདྲེའི་འཁོར་གྱིས་བསྐོར། །མ་འདིར་གཤེགས་བརྒྱན་པའི་གཏོར་མ་བཞེས། །དམ་རྫས་བརྒྱན་པའི་གཏོར་མ་བཞེས། །ཤ་ཁྲག་དམར་གྱི་གཏོར་མ་
བཞེས༑ །ད་རེས་སྡང་བའི་དགྲ་ལ་ཡཱ། །ད་རེས་གནོད་པའི་བགེགས་ལ་ཡཱ། །བཅོལ་བའི་ཕྲིན་ལས་འགྲུབ་པར་མཛོད། །ཅེས་གནོད་པའི་ཕྱོགས་སམ་ཕྱི་རོལ་ཏུ་ཕུལ་ལ། །དེ་ནས་བྲོ་

བརྡུང་བ་ནི། ལྷ་མའི་སྣོད་དང་གཏོར་འབུལ་སྣོད་ཐམས་ཅད་གཅིག་ཐོག་ཏུ་གཅིག་སྒྲུབ། །སྟེང་དུ་རྡོ་རྗེ་རྒྱ་གྲམ་དུ་བཞག །གནོད་བྱེད་དམ་སྲི་མི་མིན་མི་རུ་བརྫུ་བ། ལྷ་མིན་ལྷ་རུ་བརྫུ་བ། །མགོ་གཡོག་
མགོ་བསྐོར་བྱེད་པ་ཐམས་ཅད། གཏོར་གཞོང་རི་རབ་འབར་བའི་འོག་ཏུ་ཁུག་ཅིག །ཛཿཧཱུྃ་བཾ་ཧོ༔ ཧཱུྃ། ཕྱོགས་བཞི་འཁོར་ལོའི་རྩིབས་སྟེང
གདན་སྟེང་ན། །རིགས་བཞིའི་མཁའ་འགྲོས་བྲོ་བརྡུངས་པས། །དཔའ་བོའི་བྲོ་བརྡངས་ཁྲིགས་སེ་ཁྲིག །དཔའ་མོའི་གར་བྱེད་ཁྱགས་སེ་ཁྱག །ད་ཕན་བྲོ་ཞིག་
བརྡུངས་པ་ནི། །ཕྱོགས་བཞིའི་དགྲ་བགེགས་རྡུལ་དུ་བརླག་པའི་བྲོ། །ཡ་བདུད་རྒྱལ་པོ་ཐལ་བར་བརླག་པའི་བྲོ། །མ་བདུད་རྒྱལ་མོ་ཐལ་བར་བརླག་པའི་བྲོ། །
དམ་སྲི་དམ་ལ་བཏགས་པའི་བློ། །རྐྱེན་ངན་བར་ཆད་ཟློག་པའི་བྲོ །བེ་ཐེལ་རྡུལ་དུ་བརླག་པའི་བྲོ། །དབེན་གནས་དུར་ཁྲོད་ཆེན་པོ་འདིར། །རྟོག་མེད་རོ་ཡི་
གདན་སྟེང་ན། །རྡོ་རྗེ་ཕག་མོས་བྲོ་བརྡུངས་པས། །དཔའ་བོའི་བྲོ་བརྡུངས་ཁྲིགས་སེ་ཁྲིག །དཔའ་མོའི་གླུ་ལེན་ཀྱུ་རུ་རུ། །དབེན་གནས་དུར་ཁྲོད་ཆེན་པོ་འདིར། །

༄༅།   །ཡ་བདུད་རྒྱལ་པོ་ཐལ་བར་བརླག་པའི་བྲོ། །མ་བདུད་རྒྱལ་མོ་ཐལ་བར་བརླག་པའི་བྲོ། །དམ་སྲི་དམ་ལ་བཏགས་པའི་བྲོ། །རྐྱེན་ངན་བར་
ཆད་ཟློག་པའི་བྲོ། །བེ་ཐེལ་རྡུལ་དུ་བརླག་པའི་བྲོ། །བྲོ་འདི་གང་དང་གང་གི་བྲོ། །བྲོ་འདི་ཕ་རོལ་ཕྱིན་དྲུག་བྲོ། །ཕ་རོལ་ཕྱིན་དྲུག་བྲོ་བརྡུངས་པས། །དགྲ་ཉོན་
དྲུག་མགོ་ལ་ཆེམས་སེ་ཆེམ། །དུག་གསུམ་མགོ་ལ་ནེམས་སེ་ནེམ། །དུག་ལྔའི་མགོ་ལ་ད་རོལ་ཅིག །བྲོ་འདི་གང་དང་གང་གི་བྲོ། །བྲོ་འདི་ཡུམ་སྲས་གཉིས་ཀྱི་
བྲོ༑ །ཡུམ་སྲས་གཉིས་ཀྱི་བྲོ་བརྡུངས་པས། །དགྲ་རྒྱལ་འགོང་མགོ་ལ་ཆེམས་སེ་ཆེམ། །དུག་གསུམ་མགོ་ལ་ནེམས་སེ་ནེམ། །དུག་ལྔའི་མགོ་ལ་ད་རོལ་ཅིག །བྲོ་
འདི་གང་དང་གང་གི་བྲོ། །བྲོ་འདི་རྣལ་འབྱོར་བདག་གི་བྲོ། །རྣལ་འབྱོར་བདག་གིས་བྲོ་བརྡུངས་པས། །དགྲ་དམ་སྲིའི་མགོ་ལ་ཆེམས་སེ་ཆེམ། །དུག་གསུམ་མགོ་
ལ་ནེམས་སེ་ནེམ། །དུག་ལྔའི་མགོ་ལ་ད་རོལ་ཅིག །ཨོཾ་ལཾ་ཧཱུཾ་ལཾ་སྟྭཾ་བྷ་ཡ་ནན། ཕཊ༔ ཕཊ༔ དེ་ནས་གདོན་རྣམས་འཁོན་སེམས་སྦྱང་ཞིང་ཆོས་བཤད་པ་ནི། ཕཊཿབདག་ཉིད་ཐུགས་

རྗེ་ཆེན་པོ་སྐུ་མདོག་དཀར། །ཞལ་གཅིག་ཞི་འཛུམ་ཕྱག་གཡོན་པད་དཀར་འཛིན། །སྐུ་ཡིས་ཁམས་གསུམ་སྲིད་རྩེའི་བར་དུ་ཁྱབ། །ཞབས་གཉིས་སྐྱིལ་ཀྲུང་དར་
དང་རིན་ཆེན་བརྒྱན། །ཐུགས་ཀར་ཟླ་སྟེང་ཧྲཱིཿལ་ཡིག་དྲུག་བསྐོར། །དེ་ལས་བདུད་རྩི་བབས་པས་སྐུ་ལུས་གང༌། །ཕྱག་གཡས་མཆོག་སྦྱིན་མཛད་པའི་ཕྱག་སོར་
ནས༑ །བདུད་རྩི་འོ་མ་ལྟ་བུའི་ཆུ་རྒྱུན་བབས། །མགྲོན་རྣམས་འཐུང་ཞིང་ཁྲུས་བྱས་སྡུག་བསྔལ་ཞི། །སྡང་སེམས་གདུག་རྩུབ་ཞི་ནས་བྱང་སེམས་ལྡན། །ཐམས་
ཅད་ཐུགས་རྗེ་ཆེན་པོའི་སྐུར་གྱུར་ནས། །ཐམས་ཅད་མགྲིན་གཅིག་ཡིག་དྲུག་འདོན་པར་གྱུར། །ཨོཾ་མ་ཎི་པདྨེ་ཧཱུཾ་ཧྲཱིཿཞེས་ཅུང་ཟད་བཟླས་ནས། །ལུས་ཤ་ཁྲག་གི་མཆོད་
སྦྱིན་ཚོགས་མཆོད་འདི་བསྔོས་པ་ལ་བརྟེན་ནས་བདག་དང་བསྲུང་བྱ་འཁོར་དང་བཅས་པའི་ཚེ་འཁོར་བ་ཐོག་མ་མེད་པ་ནས་བསད་བསད་བཅད་བཅད་ཚེ་ཐུང་
བའི་ལན་ཆགས་བྱང་བར་གྱུར་ཅིག །བརྡུངས་བརྡུངས་བཙོག་བཙོག་ནད་མང་བའི་ལན་ཆགས་བྱང་བར་གྱུར་ཅིག །འཕྲོག་འཕྲོག་བཅོམ་བཅོམ་ནོར་དབུལ་བའི་

༄༅། །ལན་ཆགས་བྱང་བར་གྱུར་ཅིག །བཟང་དར་ཟབ། དབྱིག་གསེར་དངུལ། འབྲུ་བང་མཛོད། གྲོགས་ཁྱིམ་ཐབ། རྟ་མ་ཧེ་ལ་སོགས་པ་མདོར་ན་
ཚེ་དང་སྲོག་གི་ལན་ཆགས་པའི་བུ་ལོན་འཁོར། ལན་ཆགས་བྱང་། ཤ་འཁོན་དག་ནས་བྱང་ཆུབ་རིན་པོ་ཆེ་ཐོབ་པར་གྱུར་ཅིག །ཕཊ༔ ཕཊ༔ ལུས་ཤ་ཁྲག་མཆོད་
སྦྱིན་འདི་བསྔོས་པས། ཚེ་རབས་འཁོར་བ་ཐོག་མེད་ཀྱི། །བུ་ལོན་འབྲེལ་ཐག་ཆོད་གྱུར་ཅིག །ཤ་འཁོན་སྡིག་སྒྲིབ་དག་གྱུར་ཅིག །སེམས་འགྱུ་བ་དངོས་མེད་སྟོང་
པ་འདི། །འདྲེ་ཁྱོད་བས་ངས་ཀྱང་མཐོང་མ་མྱོང་། །དུས་གསུམ་རྒྱལ་བས་གཟིགས་མ་མྱོང་། །དངོས་སུ་གྲུབ་ཅིང་མཐོང་བའི་ཆོས། །ལུས་གཟུགས་ཕུང་ཤ་ཁྲག་
མཆོད་པར་བཞེས། །དཀོན་མཆོག་མཆོད་པས་མཉེས་གྱུར་ཅིག །དམ་ཅན་ཐུགས་དམ་བསྐང་གྱུར་ཅིག །རིགས་དྲུག་འདོད་པ་ཚིམ་གྱུར་ཅིག །ལན་ཆགས་བུ་
ལོན་བྱང་གྱུར་ཅིག །རྣམ་བཞིའི་མགྲོན་གྱི་ཚོགས་རྣམས་ལ། །ཚད་མེད་མཆོད་སྦྱིན་འདི་བསྔོས་པས། ཁམས་གསུམ་སེམས་ཅན་ཐམས་ཅད་ཀྱང༌། །ཀུན་ཀྱང་

སངས་རྒྱས་ཐོབ་པར་ཤོག །ཕཊ༔ ཕཊ༔ ཕཊ༔ ན་མོ་ཆོས་རྣམས་ཐམས་ཅད་རྒྱུ་ལས་བྱུང་། །དེ་རྒྱུ་དེ་བཞིན་གཤེགས་པས་གསུངས། །རྒྱུ་ལ་འགོག་པ་གང་ཡིན་
པ༑ །དགེ་སྦྱོང་ཆེན་པོས་འདི་སྐད་གསུངས། །སྡིག་པ་ཅི་ཡང་མི་བྱ་ཞིང་། །དགེ་བ་ཕུན་སུན་ཚོགས་པར་སྤྱད། །རང་གི་སེམས་ནི་ཡོངས་སུ་འདུལ། །འདི་ནི་
སངས་རྒྱས་བསྟན་པ་ཡིན། །ཚོགས་ཀྱི་ལམ་དང་སྦྱོར་བའི་ལམ། །མཐོང་བའི་ལམ་དང་སྒོམ་པའི་ལམ། །བར་ཆད་མེད་པའི་ལམ་བགྲོད་ནས། །མ་ཡུམ་ཆེན་གྱི་
གོ་འཕང་ཐོབ་པར་ཤོག །ཕཊ༔ ཕཊ༔ བདག་གི་ལུས་ཤ་ཁྲག་གི་མཆོད་སྦྱིན་འདི་ཁ་རག་པ་ཙམ། །དྲི་ཚོར་བ་ཙམ་གྱིས་ན་བ་ལ་ཕན། ཤི་བ་སོས། རྒས་པ་དར།
ཕོ་ཐམས་ཅད་སྤྱན་རས་གཟིགས་ཀྱི་གོ་འཕང་ཐོབ་པར་གྱུར་ཅིག །མོ་ཐམས་ཅད་རྗེ་བཙུན་སྒྲོལ་མའི་གོ་འཕང་ཐོབ་པར་ཤོག །ཕཊ༔ ཕཊ༔ ལན་ཆགས་གདོན་
བགེགས་དང་རིགས་དྲུག་སྙིང་རྗེའི་མགྲོན་ཐམས་ཅད་མགྲོན་པོར་རང་ཁྱིམ་དུ་སོང་བ་ལྟར་རང་རང་གི་གནས་སུ་སོང་བར་གྱུར། ཕཊ༔ ཕཊ༔ འབྱུང་པོ་ས་འོག་རྒྱུ་

༄༅། །བ་དང༌། གང་ཡང་ས་སྟེང་འཁོད་པ་དང་། །ས་བླར་རྒྱུ་བ་གང་ཡིན་པ། །མགུ་བར་གྱིས་ལ་རང་གནས་སུ། །ཐམས་ཅད་ཐ་དད་འགྲོ་བར་།
གྱིས༑ །སརྦ་བྷུ་ཏ་གཙྪགཙྪ། དེ་ནས་དཀོན་མཆོག་སྲི་ཞུའི་མགྲོན་དང༌། མགོན་པོ་ཡོན་ཏན་གྱི་མགྲོན་རྣམས་ལ་རྗེས་ཆོག་བྱ་བ་ནི། ཨོཾ་གུ་རུ་དེ་ཝ་ཌཱཀྐི་ནི་སརྦ་དྷརྨ་པཱ་ལ་ས་པ་རི་ཝ་ར་ཨརྒྷཾ་ནས།
ཤཔྟ་པྲ་ཏིཙྪ་སྭཱ་ཧཱ། ནང་མཆོད་སྲིན་ལག་གིས་གཏོར་ཞིང༌། བྱིན་རླབས་ཀྱི་རྩ་བ་བཀའ་བརྒྱུད་བླ་མ་རྣམས་ཀྱི་ཞལ་དུ་པཉྩ་ཨ་མྲྀ་ཏ་ཁཱ་ཧི། དངོས་གྲུབ་ཀྱི་རྩ་བ་ཡི་དམ་ལྷ་
ཚོགས་རྣམས་ཀྱི་ཞལ་དུ་པཉྩ་ཨ་མྲྀ་ཏ་ཁཱ་ཧི། ཕྲིན་ལས་ཀྱི་རྩ་བ་ཆོས་སྐྱོང་སྲུང་མ་རྣམས་ཀྱི་ཞལ་དུ་སརྦ་པཉྩ་ཨ་མྲྀ་ཏ་ཁཱ་ཧི། བཀའ་བརྒྱུད་བླ་མ་རྣམས་ལ་ཕྱག་
འཚལ་བསྟོད། །ཡི་དམ་ལྷ་ཚོགས་རྣམས་ལ་ཕྱག་འཚལ་བསྟོད། །མཁའ་འགྲོ་ཆོས་སྐྱོང་རྣམས་ལ་ཕྱག་འཚལ་བསྟོད། །ཆད་པ་དང་ནི་ལྷག་པ་དང༌། །ཆོ་གའི་ཡན་
ལག་མ་ཚང་དང་། །བདག་གིས་བགྱིད་ནོངས་ཅི་མཆིས་པ། །དེ་ཡང་བཟོད་པར་མཛད་དུ་གསོལ། །ཨོཾ་བཛྲ་སྭ་ཏྭ་ས་མ་ཡ་མ་ནུ་པཱ་ལ་ཡ། བཛྲ་སཏཱ་ཏེ་ནོ་པ་ཏིཥྛ་དྲི་།

ཌྷོ་མེ་བྷ་ཝ། སུ་ཏོ་ཥྱོ་མེ་བྷ་ཝ། སུ་པོ་ཥྱོ་མེ་བྷ་ཝ། ཨ་ནུ་རཀྟ་མེ་བྷ་ཝ། སརྦ་སིདྡྷི་མེ་པྲ་ཡཙྪ། སརྦ་ཀརྨ་སུ་ཙ་མེ། ཙིཏྟཾ་ཤྲཱྀ་ཡཾ་ཀུ་རུ་ཧཱུཾ། ཧ་ཧ་ཧ་ཧ་ཧོ༔ བྷ་ག་ཝན་
སརྦ་ཏ་ཐ་ག་ཏ་བཛྲ་མཱ་མེ་མུཉྩ་བཛྲ་བྷ་ཝ་མ་ཧཱ་ས་མ་ཡཱ་སཏྭ་ཨཱ༔ མདུན་གྱི་ལྷ་ཚོགས་ཐམས་ཅད་ཀྱིས་བསྔོ་བའི་དཔང་པོ་དང་། མཐུན་འགྱུར་མཛད་པར་གྱུར།
ཡུམ་ཆེན་སྲས་དང་སློབ་མ་བཅས་པ་བླ་མ་ཡི་དམ་མཁའ་འགྲོ་ཆོས་སྐྱོང་ཐམས་ཅད་བདག་ལ་དགོངས་སུ་གསོལ། །ཟབ་མོ་གཅོད་ཡུལ་བརྒྱད་པ་ལ་སོགས་པ་
འཕགས་པ་དང་སོ་སོའི་སྐྱེ་བོའི་དགེ་བའི་རྩ་བ་ཅི་མཆིས་པ་དེ་དག་ཐམས་ཅད་ལ་བདག་དགའ་ཞིང་གུས་པས་རྗེས་སུ་ཡི་རང་ངོ༌། །དེ་ལྟར་རྗེས་སུ་ཡི་རང་བའི་
དགེ་བའི་རྩ་བ་དང༌། ལུས་ཚོགས་མཆོད་དུ་བསྔོས་པའི་དགེ་བའི་རྩ་བ་འདི། ཡུམ་ཆེན་མོ་སྲས་དང་བཅས་པའི་སྤྱན་སྔར་འབུལ་བར་བགྱིའོ། །དེ་ལྟར་ཕུལ་བས་
ཀུན་ཏུ་བཟང་པོའི་མཆོད་པའི་སྤྲིན་རྒྱ་མཚོ་བསམ་གྱིས་མི་ཁྱབ་པ་དུས་གསུམ་རྒྱུན་ཆད་མེད་པར་འབྱུང་བར་གྱུར་ཅིག །དེའི་དགེ་བ་གནས་གདོན་ལུས་གདོན་

༄༅། །གྱིས་ཐོག་དྲངས་སེམས་ཅན་ཐམས་ཅད་ལ་ཡོངས་སུ་བསྔོ་བར་བགྱིའོ། །བསྔོས་པ་བཞིན་ཐོབ་ནས་བདེ་བ་ཐམས་ཅད་དང་ལྡན། སྡུག་བསྔལ་
ཐམས་ཅད་དང་བྲལ་ནས། །མྱུར་དུ་མངོན་པར་རྫོགས་པར་འཚང་རྒྱ་བར་གྱུར་ཅིག །དེའི་དགེ་བའི་རྩ་བ་བདག་དང་བསྲུང་བྱའི་བརྒྱུད་ལ་ད་ལྟ་ཉིད་དུ་ཡོངས་སུ་
སྨིན་པར་གྱུར་ཅིག །དེ་ལྟར་སྨོན་པ་ལ་བརྟེན་ནས་ཚེ་འཁོར་བ་ཐོག་མ་མེད་པ་ནས་བསགས་པའི་ནད་གདོན་སྡིག་སྒྲིབ་ཐམས་ཅད་ད་ལྟ་ཉིད་དུ་བྱང་ཞིང་དག་པར་
གྱུར་ཅིག །ཚེ་དང་བསོད་ནམས་ཉམས་དང་རྟོག་པ་ཐམས་ཅད་ཡར་ངོའི་ཟླ་བ་བཞིན་དུ་འཕེལ་ཞིང་རྒྱས་པར་གྱུར་ཅིག །གཅོད་ཡུལ་ཕྱག་རྒྱ་ཆེན་པོ་མཆོག་གི་
དངོས་གྲུབ་ད་ལྟ་ཉིད་དུ་ཐོབ་པར་གྱུར་ཅིག །ནམ་འཆི་བའི་ཚེ་ཡེ་ཤེས་ཀྱི་མཁའ་འགྲོ་མ་རྣམས་ཀྱིས་བསུས་ནས། །ནུབ་ཕྱོགས་བདེ་བ་ཅན་གྱི་ཞིང་ཁམས་སུ་
བགྲོད་ནུས་པར་གྱུར་ཅིག །དེར་མེ་ཏོག་པདྨའི་སྙིང་པོ་ལ་བརྫུས་ཏེ་སྐྱེ་བར་གྱུར་ཅིག །སྐྱེས་མ་ཐག་ཏུ་མེ་ཏོག་པདྨའི་ཁ་བྱེ་སྟེ་སངས་རྒྱས་འོད་དཔག་མེད་ཀྱི་ཞལ་

མངོན་སུམ་དུ་མཐོང་བར་གྱུར་ཅིག །དེར་ས་བཅུ་ལམ་ལྔ་མཐར་ཕྱིན་ནས་མངོན་པར་རྫོགས་པར་འཚང་རྒྱ་བར་གྱུར་ཅིག །སངས་རྒྱས་ནས་ནམ་མཁའ་ཇི་སྲིད་
འགྲོ་བ་སེམས་ཅན་གྱི་དོན་འབད་མེད་ལྷུན་གྲུབ་ཏུ་འབྱུང་བར་གྱུར་ཅིག །བདག་གི་བསམ་པའི་སྟོབས་དང་ནི། །དེ་བཞིན་གཤེགས་པའི་སྦྱིན་སྟོབས་དང་། །ཆོས་
ཀྱི་དབྱིངས་ཀྱི་སྟོབས་རྣམས་དང༌། །དོན་རྣམས་གང་དག་བསམ་པ་ཀུན། །དེ་དག་ཐམས་ཅད་ཅི་རིགས་པ། །ཐོགས་པ་མེད་པར་འབྱུང་གྱུར་ཅིག །གཅོད་ཡུལ་
ཉམས་སུ་ལེན་པའི་གང་ཟག་ལ། །རང་སེམས་བདུད་དུ་མི་ལྡང་ཞིང་། །སྙེམས་རྟོག་མ་ལུས་ཆོད་པར་ཤོག །བཟང་བའི་ཡོན་ཏན་ཅི་བྱུང་ཡང་། །དེ་ལ་རློམ་སེམས་
མེད་པར་ཤོག །ངན་པའི་རྣམ་རྟོག་ཅི་བྱུང་ཡང་། །དེ་ལ་སྙེམས་རྟོག་མེད་པར་ཤོག །དམ་ཆོས་བདུད་ཀྱི་གཅོད་ཡུལ་འདི། །མཁའ་ལ་ཉི་མ་ཤར་བ་ལྟར། །ཕྱོགས་
དུས་ཀུན་ཏུ་ཁྱབ་པར་ཤོག །མདུན་གྱི་ལྷ་ཚོགས་ཐམས་ཅད་ཀྱིས་མགྲིན་ཅིག་དབྱངས་གཅིག་གིས་བཀྲ་ཤིས་བརྗོད་པར་བསམས་ལ། མེ་ཏོག་ཆར་པ་འབེབས་པརགྱུར། ཆོས་དབྱིངས་ལྷན་གྱིས་

༄༅། །གྲུབ་པ་ཡི། །ཡུམ་ཆེན་ཤེས་རབ་ཕ་ཕྱིན་བཀྲ་ཤིས་ཤོག །འགྱུར་བ་མེད་པ་རྡོ་རྗེ་མཁའ་འགྲོའི་བཀྲ་ཤིས་ཤོག །དགོས་འདོད་ཀུན་འབྱུང་རིན་
མཁའ་འགྲོའི་བཀྲ་ཤིས་ཤོག །སྐྱོན་གྱིས་མ་གོས་པདྨ་མཁའ་འགྲོའི་བཀྲ་ཤིས་ཤོག །ཐམས་ཅད་ལྷུན་གྲུབ་ལས་ཀྱི་མཁའ་འགྲོའི་བཀྲ་ཤིས་ཤོག །དམ་ཚིག་ལ་
གནས་འཇིག་རྟེན་མཁའ་འགྲོའི་བཀྲ་ཤིས་ཤོག །བར་ཆད་ཀུན་སེལ་ཆོས་སྐྱོང་སྲུང་མ་རྣམས་ཀྱི་བཀྲ་ཤིས་ཤོག །ལས་དང་འཇིག་རྟེན་མཁའ་འགྲོའི་ཚོགས། །ཤ་
ཟ་དམ་ཚིག་མཁའ་འགྲོ་མ། །འཇིག་རྟེན་ཆོས་སྐྱོང་སྲུང་མ་རྣམས། ཁྱོད་ཀྱིས་སེམས་ཅན་དོན་ཀུན་མཛད། །རྗེས་སུ་མཐུན་པའི་དངོས་གྲུབ་སྩོལ། །སོ་སོའི་ཡུལ་
དུ་གཤེགས་སུ་གསོལ། །སོ་སོའི་ཡུལ་དུ་གཤེགས་ནས་ཀྱང་། །སེམས་ཅན་རྣམས་ཀྱི་དོན་གྱི་ཕྱིར། །སླར་ཡང་འབྱོན་པར་མཛོད་དུ་གསོལ། །བཛྲ་མུ དེ་ནས་སྔར་
སྤར་བའི་རྣམ་ཤེས་དབབ་པ་ནི། ཕཊ༔ མདུན་གྱི་ཡུམ་ཆེན་མ་ཅིག་ཐུགས་ཀ་ནས། །རང་དང་བསྲུང་བྱའི་རྣམ་ཤེས་ངོ་བོ་དེ། །འོད་ཀྱི་གོང་བུའི་དབུས་སུ་མ་གཅིག་ནི། །

དཀར་གསལ་འཛུམ་མཛེས་གར་སྟབས་ཁྱུགས་ཁྱུག་ཅིག །ཚངས་བུག་ནས་ཞུགས་དབུ་མའི་ལམ་ནས་བརྒྱུད། །སྙིང་དབུས་པདྨ་འདབ་བརྒྱད་དབུས་སུ་
བཞུགས༑ །གྱེན་དུ་ཁ་ཟུམ་བུམ་སྐུའི་རྣམ་པར་གྱུར། །དེ་ནས་བྱིན་རླབས་ཞུ་བ་ནི། །མ་ཅིག་ཡུམ་ཆེན་ལྷ་ཚོགས་འཁོར་བཅས་ཀྱིས། །བདག་དང་བསྲུང་བྱའི་ལུས་ངག་
ཡིད་གསུམ་ལ། །སྐུ་གསུང་ཐུགས་ཀྱི་བྱིན་གྱིས་བརླབ་ཏུ་གསོལ། །དེ་ལྟར་གསོལ་བ་བཏབ་པས་ལྷ་རྣམས་ཀྱི། །སྐུ་གསུང་ཐུགས་ལས་འོད་ཟེར་སྣ་ཚོགས་
འཕྲོས༑ །ཡུམ་ཆེན་འོད་ཟེར་འཕྲོས་པས་མ་གཅིག་བསྐུལ། །མ་ཅིག་སྐུ་ལས་འོད་ཟེར་འཕྲོས་པ་ཡིས། །གཡོན་ཕྱོགས་རིགས་ཀྱི་མཁའ་འགྲོ་སྡེ་ལྔ་བསྐུལ། །ཀུན་
གྱི་བྱིན་རླབས་མཁའ་འགྲོ་ལྔ་ལ་བསྡུས། །སྡེ་ལྔའི་སྐུ་གསུང་ཐུགས་ཀྱི་བྱིན་རླབས་ཀུན། །འོད་ཟེར་དཀར་དམར་མཐིང་ཀའི་རྣམ་པར་བྱོན། །བདག་དང་བསྲུང་
བྱའི་ལུས་ངག་ཡིད་གསུམ་ལ། །སིབ་སིབ་ཐིམ་ནས་བྱིན་རླབས་དངོས་གྲུབ་ཐོབ། །ཕཊ༔ ཕཊ༔ ཕཊ༔ དེ་ནས་དབང་བླང་བ་ནི། མ་ཅིག་ཡུམ་ཆེན་ལྷ་ཚོགས་ཐམས་ཅད་

༄༅། །ཀྱིས། །བདག་ཅག་དཔོན་སློབ་བསྲུང་བྱ་ཐམས་ཅད་ལ། །དབང་བཞི་རྫོགས་པར་བསྐུར་བར་མཛད་དུ་གསོལ། །གསོལ་བ་བཏབ་པས་ལྷ་
ཚོགས་ཐམས་ཅད་ཀྱི། །དཔྲལ་བའི་ཨོ་ལས་འོད་ཟེར་དཀར་པོ་འཕྲོས། །བདག་དང་བསྲུང་བྱའི་ཚངས་པའི་བུག་ནས་ཞུགས། །ལུས་ཀྱི་ནད་གདོན་སྡིག་སྒྲིབ་
ཐམས་ཅད་དག །འོད་ཟེར་དཀར་པོས་ལུས་རྣམས་མེར་གྱིས་གང་། །བུམ་པའི་དབང་ཐོབ་སྤྲུལ་སྐུའི་ས་བོན་བཞག །མགྲིན་པའི་ཨཱལས་འོད་ཟེར་དམར་པོ་
འཕྲོས་༑ །བདག་དང་བསྲུང་བྱའི་མགྲིན་པའི་གནས་སུ་ཞུགས། །ངག་གི་སྒྲིབ་དག་དིག་ལྐུག་ཐམས་ཅད་བྱང༌། །ལུས་ནང་འོད་ཟེར་དམར་པོས་གང་བ་ཡིས། །
གསང་བའི་དབང་ཐོབ་ལོངས་སྐུའི་ས་བོན་བཞག །ལྷ་ཚོགས་ཐུགས་ཀའི་ཧཱུཾ་ཡིག་སྔོན་པོ་ལས། །འོད་སྔོན་བདག་གཞན་བསྲུང་བྱའི་སྙིང་གར་ཐིམ། །སེམས་ཀྱི་
སྒྲིབ་པ་སྨྱོ་འབོགས་ཐམས་ཅད་དག །འོད་ཟེར་སྔོན་པོས་ལུས་རྣམས་ལྟེམས་ཀྱིས་གང་། །ཤེར་ཡེའི་དབང་ཐོབ་ཆོས་སྐུའི་ས་བོན་བཞག །ལྷ་རྣམས་གནས་ནས་

འོད་ཟེར་སྣ་ཚོགས་འཕྲོས། །བདག་དང་བསྲུང་བྱའི་ལུས་ཀུན་ལ་ཐིམ་པས། །སྒོ་གསུམ་ཆ་མཉམ་སྒྲིབ་པ་ཐམས་ཅད་དག །ནད་གདོན་སྡིག་སྒྲིབ་དུད་ཁུ་སོལ་ཁུ་
དང༌༑ །ཉ་ལྕོང་སྦལ་སྤྲུལ་རྣམ་པར་ཉིལ་གྱིས་བུད། །ལུས་ཀུན་འོད་ཟེར་ཁ་དོག་དུ་མས་གང༌། །དབང་བཞི་ཡོངས་སུ་རྫོགས་པ་ཐོབ་གྱུར་ནས། །ངོ་བོ་ཉིད་སྐུ་
འགྲུབ་པའི་སྐལ་ལྡན་གྱུར། །ཡུམ་ཆེན་དཀྱིལ་འཁོར་ལྷ་ཚོགས་ཐམས་ཅད་རྣམས། །འོད་དུ་ཞུ་ནས་མ་གཅིག་ཉིད་ལ་ཐིམ། །མ་ཅིག་བདག་དང་བསྲུང་བྱའི་གྲངས་
མཉམ་པའི། ཁ་དོག་ལྔ་ལྡན་གྱུར་ནས་བདག་ཉིད་དང་། །བསྲུང་བྱའི་སྤྱི་བོར་བཞུགས་ནས་བྱིན་གྱིས་བརློབས། །ཀྱཻ་མ་མི་མིན་ཡེ་ཤེས་མཁའ་འགྲོ་མ། །མ་ཤར་
ནས་གོམ་གསུམ་བྱོན་ཙ་ན། །སྐུ་ཤ་ཆུང་ལ་སྐུ་མདོག་དཀར། །རྡོ་རྗེ་མཁའ་འགྲོ་འབུམ་གྱིས་བསྐོར། །ཆོས་ཉིད་ནམ་མཁའི་ཀློང་ཡངས་ནས། །ཐུགས་རྗེའི་སྤྲིན་
ཕུང་ཐིབས་སེ་ཐིབ། །བྱིན་རླབས་ཆར་རྒྱུན་སི་ལི་ལི། །མ་སྤྱི་གཙུག་རྒྱན་འདིར་བཞུགས་སུ་གསོལ། །སྤྱི་གཙུག་རྒྱན་འདིར་བཞུགས་ནས་ཀྱང་། །མས་བྱིན་གྱིས་

༄༅། །བརླབ་པར་མཛད་དུ་གསོལ། །མས་བྱིན་གྱིས་རློབས་ཤིག་མ་ཅིག་མ། །བར་ཆད་སོལ་ཅིག་མ་ཅིག་མ། །རྟོགས་པ་སྐྱེད་ཅིག་མ་ཅིག་མ། ། །
དབང་མཆོག་སྐུར་ཅིག་མ་ཅིག་མ། །ཐུགས་རྗེས་ཟུངས་ཤིག་མ་ཅིག་མ། །རྒྱས་པ་འགྲེས་ཡིན་ཀྱང་བསྡུ་ན། མ་ལྷོ་ནས་གོམ་གསུམ་བྱོན་ཙ་ན། །སྐུ་ཤ་ཆུང་ལ་སྐུ་མདོག་
སེར༑ །རིན་ཆེན་མཁའ་འགྲོ་འབུམ་གྱིས་བསྐོར། །མ་ནུབ་ནས་གོམ་གསུམ་བྱོན་ཙ་ན། །སྐུ་ཤ་ཆུང་ལ་སྐུ་མདོག་དམར། །པདྨ་མཁའ་འགྲོ་འབུམ་གྱིས་བསྐོར། །
མ་བྱང་ནས་གོམ་གསུམ་བྱོན་ན་ཙ་ན། །སྐུ་ཤ་ཆུང་ལ་སྐུ་མདོག་ལྗང་། །ལས་ཀྱི་མཁའ་འགྲོ་འབུམ་གྱིས་བསྐོར། །མ་དབུས་ནས་གོམ་གསུམ་བྱོན་ཙ་ན། །སྐུ་ཤ་
ཆུང་ལ་སྐུ་མདོག་ནག །ཡེ་ཤེས་མཁའ་འགྲོ་འབུམ་གྱིས་བསྐོར། །ཆོས་ཉིད་ནམ་མཁའི་ཀློང་ཡངས་ནས། །ཐུགས་རྗེའི་སྤྲིན་ཕུང་ཐིབས་སེ་ཐིབ། །བྱིན་རླབས་ཆར་
རྒྱུན་སི་ལི་ལི། །མ་སྤྱི་གཙུག་རྒྱན་འདིར་བཞུགས་སུ་གསོལ། །སྤྱི་གཙུག་རྒྱན་འདིར་བཞུགས་ནས་ཀྱང༌། །མས་བྱིན་གྱིས་བརླབ་པར་མཛད་དུ་གསོལ། །བྱིན་

གྱིས་རློབས་ཤིག་མ་གཅིག་མ། །བར་ཆད་སོལ་ཅིག་མ་གཅིག་མ། །རྟོགས་པ་སྐྱེད་ཅིག་མ་གཅིག་མ། །དབང་མཆོག་སྐུར་ཅིག་མ་གཅིག་མ། །ཐུགས་རྗེས་ཟུངས་
ཤིག་མ་གཅིག་མ། །ཕཊ༔ ཕཊ༔ ཕཊ༔ བདག་དང་བསྲུང་བྱའི་སྤྱི་བོར་མ་གཅིག་རིགས་ལྔ་འོད་དུ་ཞུ་ནས། བདག་དང་བསྲུང་བྱ་ལ་ཐིམ་པས། སྐུ་དང་ལུས་
དབྱེར་མེད་དུ་འདྲེས། གསུང་དང་ངག་དབྱེར་མེད་དུ་འདྲེས། ཐུགས་དང་སེམས་དབྱེར་མེད་དུ་འདྲེས། བདག་དང་བསྲུང་བྱ་རྣམས་མ་གཅིག་དང་དབྱེར་མེད་པ།
ཆོས་ཀྱི་སྐུར་ལམ་གྱིས་སོང་བར་གྱུར། ཕཊ ཕཊ༔ ཕཊ༔ ཅེས་སྤྲོས་བྲལ་སྟོང་ཉིད་ངང་ལ་ཡུན་རིང་དུ་བཞག་གོ །སླར་ཡང་རང་ཉིད་ཊཱཀྐི་དམར་མོ་རྒྱན་མེད་པ་སྒྱུ་མའི་སྐུར་ལངས་ལ། སྤྱོད་ལམ་ལ་འཇུག་གོ །
དེ་ཡང་ཤིན་ཏུ་རྒྱས་པར་འདོད་ན་འགྲེལ་རྩ་བ་སྡུས་པ་རྣམས་རྒྱས་པར་བཤད་ལ་འདོན། དེ་ལས་བསྡུ་ན་འདིར་ཡོད་ལྟར་ལ་གདོན་ཚོགས་དགུ་མ་སྦྱར། དེ་ལས་བསྡུ་ན་གདོན་ཚོགས་དགུ་མ་མི་དགོས། དེ་ནས་བསྡུ་ན་སེར་མ་རྣམས་
བསྐྱུར་ནས་དམིགས་པ་ཡིད་ཀྱིས་བསྒོམས་ལ་གཞུང་རྣམས་འདོན། བདུད་རྩི་བྱིན་རླབས་ཀྱང་དང་པོ་གཅིག་བྱས་ནས་རྒྱུན་དུ་མི་དགོས། དབང་སྡུད་ཞི་དྲག་གང་རུང་རེ་རེས་ཆོག །དེ་ལས་བསྡུ་ན་བསྐང་བ་བསྐྱུར། གཏོར་འབུལ་འབུལ་

༄༅། །བསྐུལ་རྐྱང་བ་དང་གཅོད་ཀྱི་གཏོར་འབུལ་མཁའ་འགྲོ་སྡེ་དྲུག་ཙམ་གྱིས་ཆོག །དེ་བས་བསྡུ་ན་གཏོར་བསྔོ་སྔགས་བསྔོ་བྱེད། བསྐང་བར་བསྐྱུར། གཏོར་འབུལ་གཅོད་ཀྱི་མཁའ་འགྲོ་སྡེ་དྲུག་གིས་ཆོག་གོ །འདི་ཚར་
རེའམ་ཞག་རེ་ལའང་རུང་། ལྔ་བདུན་དགུ་སོགས་རྟགས་ཐོན་བྱེད་ན། གཅོད་ཚོགས་ཚར་གསུམ་མམ་གཉིས་རེ་ལུས་སྦྱིན་གསུམ་མམ་གཉིས་ཏེ། ཐུན་བཞི་དྲུག་བྱ། ཐུན་མཚམས་སུ་སྨྱོན་འདུལ་ལ་སོགས་གང་དགོས་ཀྱི་དམིགས་པ་
གསེབ་མིག་ཏུ་བཏང་བ་ཡིན་ནོ། ། ༈ ཨེ་མ། ཡུམ་ཆེན་ཐུགས་སྤྲུལ་མ་གཅིག་གཅོད་ཚོགས་འདི། །མདོ་ལུགས་སྔགས་ལུགས་ཟུང་འཇུག་ལུགས་གསུམ་ལས། །རྒྱ་ཆེར་འཕེལ་ནས་ཧ་ཅང་འཆལ་དྲག་པས། །མི་འདྲ་མི་མཐུན་ནམ་མཁའི་
སྐར་ཚོགས་ཙམ། དེང་སང་གཅོད་པ་ཕལ་གྱིས་གང་རྙེད་འདོན། །མཛད་བྱང་རྩོམ་བྱང་ཕལ་ཆེར་མི་སྣང་བས། །རྣམ་པར་དག་དང་གཅོད་ལོག་འབྱེད་པ་དཀའ། །ཐོང་སྨྱོན་གངས་པ་རྨུགས་སངས་ལྷུན་གྲུབ་ནས། །གྲུབ་ཆེན་ཀརྨ་པ་ལ་
་གཅོད་ཚོགས་བརྒྱུད། །གཉན་རས་པ་ནས་རང་བྱུང་པ་ལ་བརྒྱུད། །འོན་ཀྱང་དེ་ཉིད་སྔགས་ལུགས་གཙོ་ཆེ་བས། །བརྒྱུད་པ་ཧ་ཅང་མི་འཕེལ་རྟེན་འབྲེལ་གཟིགས། །གནམ་མཚོ་བ་ནས་མདོ་ལུགས་བརྒྱུད་པ་དང༌། །མདོ་སྔགས་ཟུང་འཇུག་
བརྒྱུད་པ་གསན་མཛད་ནས། །གཅོད་ཚོགས་གསལ་དག་རང་བྱུང་རྒྱལ་བས་མཛད། །འོན་ཀྱང་དར་ཆེ་ཕྱག་ལེན་མང་དུ་དར། །ལ་ལས་རྒྱས་འདོད་ཚིག་ལྷད་མང་དུ་བཅུག །ལ་ལས་བསྡུ་འདོད་བཀའ་བརྒྱུད་ཚོགས་ལས་འཕྲོ། །དེ་སོགས་

མི་འདྲ་མང་དུ་དར་ན་ཡང་། །འདི་ཡི་དམིགས་རིམ་བཤད་པ་མཐའ་དཔྱོད་བཅས། །དཔོན་པོ་རཏྣ་སེང་ཧས་མཛད་པ་དང་། །དེ་ཡི་དོན་བསྡུས་ཀུན་དགའ་རྣམ་རྒྱལ་གསུངས། །གཞན་ཡང་མན་ངག་མང་དུ་མཐོང་ཞིང་ཐོས། །ཟུར་མང་
ལུགས་དང་རྒྱ་སྟོན་ཞགས་གཅོད་ལུགས། །ཚད་ལྡན་ཚད་ལྡན་མིན་པ་མང་པོ་ཡི། །ཕྱག་ལེན་མང་པོ་མཐོང་ཞིང་ཐོས་པ་དང༌། །ཆོས་ཀྱི་དབང་ཕྱུག་ཀུན་དགའ་རྣམ་རྒྱལ་ལའང་། །ལུས་སྦྱིན་གཙོད་ཚོགས་འབྲེལ་བ་བྱིན་རླབས་ཐོབ། །
གཞན་ཡང་ཡོངས་འཛིན་ལྔ་ལས་གཅོད་ཁྲིད་ཐོབ། །དབང་ལུང་དམིགས་རིམ་སོ་སོར་ཅི་རིགས་ཞུས། །ཆར་འབོད་དང་ནི་ནད་གཅོད་དམིགས་རིམ་ལ། །ལན་གྲངས་འགའ་འགར་ཚར་ལྷོངས་རེ་ཙམ་བྱུང༌། །དམ་པ་མ་གཅིག་ལ་སོགས་རྨི་
ལམ་དུ། །བྱིན་གྱིས་བརླབས་པའི་མཚན་མ་ཅུང་ཟད་མཐོང་། །དབོན་པོ་ཆོས་འཕེལ་ཞེས་བྱས་ཡང་ཡང་དུ། །འདི་ཉིད་བསྒྲིགས་དགོས་ནན་ཏན་ཆེར་བྱས་ཏེ། །གཅོད་ཡུལ་བརྒྱུད་པའི་བླ་མ་ཡི་དམ་ལ། །གསོལ་བ་བཏབ་པས་རུང་ངམ་མི་
རུང་བརྟགས། །འདི་ཉིད་མ་རྒྱུད་ཌཱཀྐིའི་སྲོག་སྙིང་ཕྱིར། །རང་གི་ཚེ་ལ་ཅུང་ཟད་གཟན་པ་དང༌། །རང་ཉིད་ཡོངས་ལ་མ་གྲགས་མཁོས་དམན་པས། །ཚད་ལྡན་སྟོབས་ཆེན་སུ་ལ་མི་ཕན་ཡང་། །ཉམ་ཆུང་རྨོངས་པ་འགའ་ལ་ཕན་པའི་ལྟས། །
སྐུ་ཡི་རྣམ་པ་གསལ་བར་མ་མཐོང་ཡང་། །བཅོམ་ལྡན་ཤཱཀ་ཐུབ་དངོས་སུ་བྱོན་ནས་ཀྱང་། །ཤེར་ཕྱིན་རྒྱས་པའི་ཆོས་འཁོར་བསྐོར་འདུག་པས། །དེ་ཡི་ཁྲི་ནས་ཆོན་ཐག་དཀར་པོ་བཞི། །བདག་གིས་ཕྱོགས་བཞིར་འཐེན་ཅིང་དེ་ཡི་རྒྱུད། །

༄༅། །དར་ཅོག་དཀར་པོ་ཆུང་ཆུང་མཐོ་རེ་ཙམ། །གྲངས་མེད་ཕྱོགས་བཞི་ཀུན་ཏུ་གཙུགས་པ་རྨིས། །རང་ལ་གནོད་ཀྱང་བཟོད་བྱས་གཞན་ཕན་གྱི། །བསམ་པ་བཟང་པོས་ཀུན་ནས་བསླངས་ཏེ་བྲིས། །དེ་ཕྱིར་ཕྱིན་ཆད་འདི་
ལ་སུ་ཡིས་ཀྱང་། །བསྣོན་འབྲི་བཅོས་ལྷད་གཅིག་ཀྱང་མི་མཛད་ཞུ། །མཚན་མོ་སྒྲ་སྒྲོགས་ཤམ་པོའི་གཟའ་བདུད་དང༌། །ཟངས་རི་སྤུན་བདུན་དྲག་པོ་ཟླ་སྐྱོང་སོགས། །བཀའ་སྲུང་རྣམས་ལ་གཏད་དོ་ཐུབ་པར་སྲུངས། །མ་གཅིག་དམ་
ལས་མ་འདའ་ས་མ་ཡཱ། བདག་གིས་མི་ཤེས་སོ་སྐྱེའི་དབང་གྱུར་པས། །མ་རྟོགས་ལོག་རྟོགས་སྤ་འོས་གསལ་བཀོད་སོགས། །འགལ་འཁྲུལ་ཉེས་པའི་ཚོགས་རྣམས་ཅི་མཆིས་པ། །མ་གཅིག་ཆོས་བདག་སྲུང་མའི་ཚོགས་ལ་བཤགས། །དེ་
ཕྱིར་སྒྲིབ་པར་མི་འགྱུར་དངོས་གྲུབ་སྩོལ། །འདི་ཉིད་བྲིས་བཞེངས་རྩོམ་པའི་དགེ་བ་དེས། །བདག་དང་བདག་ལ་འབྲེལ་བ་ཐོགས་པ་དང་། འདི་ཉིད་མཐོང་ཐོས་འབྲེལ་ཐོབ་འགྲོ་བ་རྣམས། །ཚེ་འདིར་བར་ཆད་བདུད་བཞིའི་གཡུལ་ལས་
རྒྱལ༑ །ནམ་ཞིག་འཕོ་ཚེ་ཌཱཀྐིའི་ཚོགས་རྣམས་ཀྱིས། །མེ་ཏོག་ཆར་འབེབས་རོལ་མོའི་སྒྲ་དང་བཅས། །བདེ་བ་ཅན་གྱི་ཞིང་དེར་འཁྲིད་བྱེད་ཅིང་། །ཆོས་སྐུ་འོད་དཔག་མེད་པའི་ཞལ་མཐོང་ནས། །བྱང་ཆུབ་སྤྱོད་པ་རྒྱ་ཆེན་སྤྱོད་གྱུར་ཅིག །
དེ་སྐད་སྨྲས་པ་རཱ་གའི་མིང་ཅན་དེས། །ཤིང་རྟ་གྲོ་ཞུན་ཟླ་བར་རྫོགས་པར་བཀོད། །གཅོད་ཡུལ་བསྟན་པ་མཐའ་རྒྱས་བཀྲ་ཤིས་ཤོག །ཨོཾ་སྭ་སྟི། ཚོགས་ལས་རིན་ཆེན་ཕྲེང་བ་ཞེས་བྱ་བ། །རྩ་བ་སྙན་བརྒྱུད་དགོངས་པ་ཇི་བཞིན་དུ། །རང་

བྱུང་རྒྱལ་བས་མཛད་པ་ཆགས་མེད་ཀྱིས། །ཞལ་ཤེས་མན་ངག་གབ་པ་མངོན་ཕྱུང་སྟེ། །ཆོག་བསྒྲིགས་བཀོད་དོན་གང་གིས་གསུངས་པ་ལྟར། །མི་འདྲ་མི་མཐུན་ནམ་མཁའི་སྐར་ཚོགས་ཙམ། །དཔེ་ངན་རྒྱུན་འབྱམས་འདྲ་མིན་སྣ་ཚོགས་
མཐོང་༑ །བཙོ་མའི་གསེར་ལ་སླར་ཡང་ལྷད་ཞུགས་ལྟར། །རྣམ་དག་ཆོ་གའི་གཟུགས་སུ་འཁྲུལ་ལ་དོགས། །ལྷད་མ་ཞུགས་པའི་ཕྱི་མོ་དཀོན་ན་ཡང་། །རང་བྱུང་རྒྱལ་བའི་ཡིག་རྙིང་རྩ་བར་བཟུང་། ཁམས་དབུས་གཅོད་པོད་དྲུག་ཙམ་
ཞལ་བསྡུར་ཏེ། དེ་ཕྱིར་འདི་ཉིད་དག་པའི་ཁུལ་དུ་བྱས། །རྒྱས་བསྡུས་འབྲིང་གི་འགྲོ་ཚུལ་གཞུང་ན་གསལ། །དེ་སྐབས་སེར་མ་བསྐྱུར་ཞེས་གསུངས་པའི་དོན། །སེར་རྟག་དབུ་མཇུག་ཉི་ཟླའི་མཚན་མ་ཡོད། །སྔོན་ཆད་རེ་འགས་ག་ཏེའི་
སྔགས་མཇུག་ཏུ། །ཧ་རི་ནི་ས་བཏགས་པ་གཞུང་ན་མེད། །རེ་འགས་ཐུབ་པའི་ཐུགས་ཀར་རང་འདོད་ཀྱི། །བླ་མ་གསལ་ཡང་བླ་མ་དེ་ཉིད་ནི། །བརྒྱུད་ཚུལ་ནང་མེད་རང་འདོད་ཁོ་ནར་ཟད། །རེ་འགས་བསྟོད་པར་དཀྱིལ་འཁོར་ཡོངས་
རྫོགས་ལྟར། །ཕྱག་འཚལ་ཞེས་དང་བླ་བརྒྱུད་ཁ་བསྐང་བྱེད། ཁ་བསྐང་མི་དགོས་ཕྱིར་ན་འདི་སྐད་གསུངས། །གཅོད་ཁྲིད་བརྒྱུད་པ་རྣམས་ལ་གསོལ་བ་འདེབས། །ཞེས་དང་སོགས་ཁོང་རྣམས་སུ་བསྡུས་ཕྱིར་རོ། །དེ་ལས་ལྷག་ན་མུ་
མཐའ་མེད་པར་འགྱུར། །རེ་འགས་གཏེར་གཞུང་འགའ་ནས་ཁ་བསྐང་བྱེད། །མི་དགོས་གཞུང་འདིར་རང་རྐང་ཚང་ཕྱིར་རོ། །རེ་འགས་བཀའ་བརྒྱུད་ཕག་མོའི་བདག་བསྐྱེད་བྱེད། །མི་དགོས་དགོས་ཚེ་སྐད་ཅིག་དྲན་རྫོགས་ཡོད། །ཕལ་

༄༅། །ཆེར་ཐ་མལ་གནས་ལས་ལྷར་གསལ་ན། །ལུས་སྦྱིན་སྐབས་སུ་ལྷ་བསད་ཉེས་པ་ལྕི། །ཡང་ནི་མགོན་པོ་ཕྱག་དྲུག་བསྟོད་པ་ལ། ཁྲག་འཛག་མི་མགོ་ལྔ་བཅུའི་དོ་ཤལ་ཅན། །རིན་ཆེན་ཐོད་སྐམ་ཟེར་བའི་ཚིག་ཟུང་འདི།།
རྒྱ་འགྱུར་ནང་དུ་མེད་པས་བཞག་ན་མཐུས། །མཁའ་འགྲོ་འབུམ་བསྐུལ་དགུག་གཞུག་སྔར་ཆོག་ཀྱང༌། །དཔེ་གཞན་རྣམས་ལ་མེད་པས་དཔྱད་པར་རིགས། །དེ་སོགས་ཚིག་སྦྱོར་འདྲ་མིན་སྣ་ཚོགས་འཆོས། །རྡོ་རྗེའི་གསུང་གི་བྱིན་རླབས་
དབྱིངས་སུ་ཡལ། །མ་བཟོད་གཞུང་འདི་རང་འདོད་མ་ཡིན་པའི། །ཚད་ལྡན་སོར་བཞག་ཡིག་སྐྱོན་སྣ་ཚོགས་བཅོས། །དོན་ལ་གཞུང་འདི་བླ་མའི་རྣལ་འབྱོར་ཡིན། །དེ་ལ་གཅོད་ལུགས་ཚོགས་བསགས་སྒོ་ཀུན་ཚང་། །ཚོགས་རྫོགས་བྱིན་
རླབས་ཚན་ཁ་ཁྱད་པར་འཕགས། །འདི་ཉིད་གྲུབ་ཐོབ་རྣམས་ཀྱི་མགུར་དབྱངས་དང༌། །བསྟོད་ཚོགས་སྐོར་ཡིན་ཚིག་ལ་རིང་ཐུང་སོགས། །ཡོད་ཀྱང་དོན་ལ་དགོངས་ཕྱིར་ཚིག་ཕྱིར་མིན། །ཕྱིན་ཆད་མཁས་བླུན་མཐོ་དམན་གང་ཡིན་
གྱིས༑ །བཅོས་ལྷད་མི་བྱར་རང་སོར་བཞག་པ་ཞུ། །གལ་སྲིད་རྩོམ་དགོས་རང་སྟོབས་ཀྱིས་བསྐྲུན་པའི། །གཞུང་ཆེན་མང་པོ་མཛོད་དང་ཡི་རང་ངོ༌། །འདི་ཉིད་སྐྱོན་བྲལ་བཅོས་ལྷད་དགོས་པ་མེད། །གཏེར་ཆོས་ཕལ་ཆེར་བཅོས་དྲག་བྱིན་
རླབས་ཡལ། །སྔོན་ཆད་གཞུང་འདི་བཅོས་པའི་མཁས་བླུན་འགའ། །གཟའ་ཡིས་སྲོག་རྩ་བཅད་པར་མཐོང་ཐོས་མང་། །དེ་ཕྱིར་བག་ཡོད་རང་སྲོག་གཅེས་པར་བྱ། །འདི་ནི་རྒྱས་སྲས་སྤྱོད་པའི་ལམ་ཆེན་ལས། །ལྟོ་གོས་དང་ནི་འདྲེ་འདུལ་

ཕྱིར་མ་ཡིན། །འདི་ཉིད་དང་ནི་ཆར་འབེབ་གཙོ་བོར་བཟུང་། །གཞན་རྣམས་འཁོར་འདས་རོ་སྙོམས་ཆེན་པོ་ཡི། །རྣམ་ཐར་གསུམ་ལྡན་ཕྲིན་ལས་འགོག་མེད་ཕྱིར། །མཐའ་གཏད་རིགས་དང་གཤེད་འདུལ་རོ་བཤའ་དང་། །མེ་མཆོད་སྐོར་
རྣམས་སྙན་བརྒྱུད་ཆད་ཀྱི་དོགས། །ཆོག་བསྒྲིགས་མཛད་ལས་ལྟོ་གོས་ཕྱིར་མ་གསུང་། །གཅིག་ཕན་གཅིག་གནོད་བྱེད་པའི་ལག་ཆ་མིན། །གཅོད་ཡུལ་གྲོང་ཆོག་གལ་བའི་དུས་སྐབས་འདིར། །མཐའ་གཏད་སྐོར་སོགས་དེ་ཙམ་དགོས་
གལ་ཆུང་། །བདེན་མིན་སོ་སོའི་སྐབས་ན་གསལ་ལ་ལྟོས། །དེ་ཕྱིར་གཞུང་ཀྱང་འདི་ཉིད་གསར་སྐྲུན་བྱས། །དགེ་བས་ལྷ་འདྲེས་གཙོ་བྱས་ཡིད་ཅན་ཀུན། །ཡུམ་ཆེན་རྒྱལ་བའི་གོ་འཕང་མྱུར་ཐོབ་ཤོག །གཅོད་བྱ་གཉིས་སུ་འཛིན་པའི་ཆོས་
རྣམས་ཀུན། །གཅོད་བྱེད་བདག་མེད་ཤེས་རབ་རལ་གྲི་ཡིས། །གཅོད་ཚེ་རྣམ་ཐར་གསུམ་ལྡན་སྟོང་པ་ཉིད། །མི་མཐོང་མཐོང་བའི་མཆོག་འདི་མཐོང་བར་ཤོག །འདི་ལྟར་དགོས་ཞེས་གཞན་ཕན་གྱིས་བསྐུལ་ངོར། །གཅོད་སྨོན་དྷརྨ་

༄༅། །༈ ཚོགས་རྫས་སྣ་ཚོགས་བཤམས། ཕཊ༔ མདུན་དུ་རང་བྱུང་རླུང་མེ་ཐོད་སྐྱེད་སྟེང་། །སྟོང་གསུམ་ཁྱབ་པ་བྷནྡྷའི་ནང་དུ་ནི། །རང་རིག་རྣལ་འབྱོར་མར་གྱུར་།
རང་ལུས་ཀྱི། །ཤ་ཁྲག་བཟའ་བཏུང་དབྱེར་མེད་ཚོགས་རྫས་ཀྱི། །བྷནྡྷ་གང་སྟེང་ཡེ་ཤེས་བདུད་རྩི་ནི། །རྒྱུ་མཚོ་ཀུན་བཟང་མཆོད་སྤྲིན་འཕྲོ་བར་གྱུར། །ཕཊ༔
འོག་མིན་པད་འོད་མཁའ་སྤྱོད་ཞིང་ཁམས་ནས། །སྐྱབས་གནས་པད་འབྱུང་དམ་པ་སངས་རྒྱས་དང༌། །མ་གཅིག་ལབ་སྒྲོན་གཅོད་ཡུལ་རྒྱུད་པ་ཡི། །རྩ་རྒྱུད་བླ་མ་
མ་ལུས་འཁོར་དང་བཅས། །འདིར་གཤེགས་བཟའ་བཏུང་ཕུང་ཁམས་ཚོགས་མཆོད་བཞེས། །གནས་སྐབས་འགལ་རྐྱེན་བར་ཆད་ཞི་བ་དང་། །མཐར་ཐུག་མཁའ་
ཁྱབ་སེམས་ཅན་མ་ལུས་པ། །སྣང་མཐའི་ཞིང་དུ་སྐྱེ་བར་བྱིན་གྱིས་བརླབས། །ཚིག་བཞི་འགྲེལ་ཡིན་ཀྱང་བསྡུས་པ་ནི། གནས་གསུམ་དཔའ་བོ་མཁའ་འགྲོ་འཁོར་དང་
བཅས༑ །ཡི་དམ་རྒྱུད་སྡེ་བཞི་ཡི་ལྷ་ཚོགས་རྣམས། །མྱུར་མཛད་མགོན་པོ་སྤྱང་བཞོན་དུར་ཁྲོད་བདག །རྒྱལ་ཆེན་རྣམ་སྲས་འོད་དེ་གུང་རྒྱལ་སོགས། །འདིར་

གཤེགས་བཟའ་བཏུང་ཕུང་ཁམས་ཚོགས་མཆོད་བཞེས། །གནས་སྐབས་འགལ་རྐྱེན་བར་ཆད་ཞི་བ་དང་། །མཐར་ཐུག་བདེ་ཆེན་ཞིང་དུ་བསྒྲོད་པ་ཡི། །ལམ་གྱི་
སྐྱེལ་མ་དམ་པ་མཛད་ནས་ཀྱང༌། །མཁའ་ཁྱབ་སེམས་ཅན་སངས་རྒྱས་སར་འགོད་མཛད། །འཇིག་རྟེན་ཁམས་ཀྱི་ལྷ་འདྲེ་མ་ལུས་དང༌། །ལན་ཆགས་བུ་ལོན་
རིགས་དྲུག་སྙིང་རྗེའི་མགྲོན། །བཀྲེས་སྐོམ་སྡུག་བསྔལ་ཉེན་པ་མ་ལུས་པ། །ཚོགས་ཀྱི་ལྷག་མ་འདོད་ཡོན་འདིས་ཚིམ་ལ། །བདེ་ཆེན་ཞིང་སྐྱེས་ས་ལམ་མཐར་
ཕྱིན་ནས། །རླབ་ཆེན་བྱང་ཆུབ་སྤྱོད་པས་སྤྱོད་ནུས་ཤོག། །།ཞེས་གཅོད་ཚོགས་ཀྱི་ཚོགས་མཆོད་བསྡུས་པ་འདི་ཡང་རྒྱ་ཁམ་པའི་ངོར་ཀརྨ་བདེ་ཆེན་གྱིས་སྨྲས་སོ།།

༄༅།    །གཅོད་དབང་མདོར་བསྡུས་རིན་པོ་ཆེའི་ཕྲེང་བ་བཞུགས་སོ།།

༄༅།    །བླ་མ་དང་ཡུམ་ཆེན་མོ་དབྱེར་མེད་པ་ལ་ཕྱག་འཚལ་ལོ། །གཏོར་མ་ལ་བརྟེན་ནས་དབང་བསྐུར་བ་ལ། གཏོར་མ་ཟུར་
གསུམ་པ་གཅིག་ལ། འཁོར་གཏོར་མ་ཟུར་གསུམ་པ་བཞིས་བསྐོར། མ་གཅིག་རིགས་ལྔའི་ཙཀླི་གཙུགས། འབྲུའི་ཚོམ་བུའི་སྟེང་དུ་བཞག་ལ་མཆོད་པས་བསྐོར། རྒྱས་
པར་གྲུབ་ན་གཅོད་ཚོགས་གཞུང་ལྟར་བྱས། བསྡུ་ན་ལུས་སྦྱིན་ཚར་གཅིག་བྱས་ཀྱང་ཆོག །ཤིན་ཏུ་བསྡུ་ན་གཏོར་མ། མ་ལབ་སྒྲོན་རིགས་ལྔར་བསྐྱེད་ལ་ཡེ་ཤེས་བསྟིམ།
མཆོད་བསྟོད་བྱས་ལ། ག་ཏེའི་བསྙེན་པ་ཅི་རིགས་བྱས་ལ། དེ་ནས་སློབ་མས་ཁྲུས་དང་མཎྜལ་ཕུལ་ཏེ། འོ་ན་ད་ལམ་ཁྱེད་རྣམས་ལ་ཟབ་ཅིང་ངོ་

༄༅། །མཚར་ཆེ་བ་མཁའ་འགྲོའི་གསང་ཚིག་གཅོད་དབང་ཟབ་མོ་བསྐུར་བ་ལ། ཐོག་མར་ཡིད་ཆེས་པའི་ཕྱིར་
ལོ་རྒྱུས་ཟུར་ཙམ་གཅིག་བཤད་ན། གནས་འོག་མིན་ཆོས་དབྱིངས་ཀྱི་ཕོ་བྲང་ན། །ཡུམ་ཆེན་ཀུན་ཏུ་བཟང་མོ་ཞེས་ཀྱང་བྱ། །
རྡོ་རྗེ་ཕག་མོ་ཞེས་ཀྱང་བྱ། །རྡོ་རྗེ་བདག་མེད་མ་ཞེས་ཀྱང་བྱ། །རྗེ་བཙུན་སྒྲོལ་མ་ཞེས་ཀྱང་བྱ། །དེའི་ཐུགས་ཀ་ནས་འོད་ཟེར་
གཅིག་འཕྲོས་པའི་སྣ་ལ་འོག་མིན་གྱི་ཞིང་ཁམས་བསམ་གྱི་མི་ཁྱབ་པ་གཞལ་ཡས་ཁང་གདན་དང་བཅས་པ་གཅིག་སྤྲུལ་ལོ། །

དེའི་དབུས་སུ་ཆོས་སྐུ་ཡུམ་ཆེན་མོ་ལ་ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་སེམས་མ་དཔག་ཏུ་མེད་པས་བསྐོར་བ་གཅིག་སྤྲུལ་ལོ། །ཡུམ་ཆེན་མོའི་ཐུགས་ཀ་ནས་
བདུད་འདུལ་ཁྲོས་མ་ནག་མོ་ལྷ་ལྔར་སྤྲུལ་ནས། ཨུ་རྒྱན་མཁའ་འགྲོའི་ཡུལ་གྱི་དབུས་སྟེང་གི་ཕོ་བྲང་ན་བཞུགས་སོ། །བདུད་འདུལ་ཁྲོས་མའི་ཐུགས་ཀ་ནས་མཁའ་འགྲོ་གསེར་
གླིང་མ་གཙོ་འཁོར་ལྔར་སྤྲུལ་ནས། ཨོ་རྒྱན་གྷན་དྷོ་ལ་ཡི་ཕོ་བྲང་དུ་བྱོན་ཏེ། མཁའ་འགྲོ་གསེར་གླིང་མ་འགྲོ་བ་སེམས་ཅན་གྱི་དོན་དུ་ལྷ་དང་མི་ཡི་ཡུལ་ན་སྐྱེ་བ་བརྒྱ་དང་བདུན་
བཞེས་པའི་ཕྱི་མ་ནི་མ་གཅིག་ལབ་ཀྱི་སྒྲོན་མ་ཡིན་ཏེ། དེ་ཡང་བོད་དུ་སྐྱེ་བ་གཉིས་ལྡན་དུ་བཞེས་པ་རྒྱ་ཟ་དང་བལ་ཟ། དེ་གཉིས་གཅིག་ཏུ་བསྡོམས་པ་ཡེ་ཤེས་མཚོ་རྒྱལ་དང༌།
དེ་ནས་སྤྲུལ་པ་བཞིར་འགྱེད་པ་ལ། མ་ཅིག་ཞབ། ཤེལ་ཟ་སྒྲོན་གཅིག་མ། ཞར་ལྕམ་གྲོ་ཆུང་མ། །ལབ་ཀྱི་སྒྲོན་དང་བཞི་ཡིན། །མ་གཅིག་འདི་ཕྱི་ལྟར་ན་འཕགས་མ་སྒྲོལ་མ།
ནང་ལྟར་ན་ཡུམ་ཆེན་མོ། གསང་བ་ལྟར་ན་རྡོ་རྗེ་ཕག་མོ། །ཡང་གསང་ལྟར་ན་ཁྲོས་མ་ནག་མོ་དངོས་ཡིན། སངས་རྒྱས་ཀྱི་སྤྱན་སྔར་སྲིང་མོ་གངྒའི་ལྷ་མོར་སྤྲུལ་ནས་བྱང་ཆུབ་ཏུ་

༄༅། །སེམས་བསྐྱེད་པའི་ཚུལ་ཡང་བསྟན། འོ་ན་དེ་ལྟ་བུ་ཅིའི་ཕྱིར་ཞེ་ན། མདོ་སྡེ་དྭངས་སྙིགས་འབྱེད་པ་ལས། ལྔ་བརྒྱ་དུས་ཀྱི་ཐ་མ་ལ། །རྒྱལ་བའི་ཡུམ་གྱུར་སྤྲུལ་
པ་ནི། །བྱང་ཕྱོགས་ལབ་ཀྱི་གྲོང་ཁྱེར་དུ། །སྒྲོལ་མ་ཞེས་བྱའི་མིང་ཅན་འབྱུང༌། །བསྐྱེད་རྫོགས་གཉིས་པོའི་དོན་ལ་མཁས། །གྲོང་དང་གྲོང་ཁྱེར་རི་སུལ་དང༌། །དུར་ཁྲོད་བས་
མཐའ་ཁྱབ་པར་ཉུལ། །དེ་ཡི་ཆོས་ནི་རྒྱས་པར་འགྱུར། །ཞེས་དང༌། འཇམ་དཔལ་རྩ་རྒྱུད་ལས། ང་ཡི་བསྟན་པའི་སྙིགས་མ་ལ། །ཡུམ་ཆེན་ཕ་རོལ་ཕྱིན་མ་ཡི། །སྤྲུལ་པ་ལབ་
སྒྲོན་ཞེས་བྱར་འབྱུང་། །ཕྲིན་ལས་ཆོས་ཀྱི་དབྱིངས་སུ་སྤྱོད། །དེ་དང་འབྲེལ་བ་གང་ཡོད་པ། །བླ་མེད་བྱང་ཆུབ་ཐོབ་པར་འགྱུར། །ཞེས་དང༌། ཨོ་རྒྱན་རིན་པོ་ཆེའི་བསྟན་པ་སྤྱི་
ལུང་ལས་ཀྱང་། མཚོ་རྒྱལ་སྤྲུལ་པ་རྟོགས་ཚོགས་གཏད་མེད་གཅོད། །ལབ་ཀྱི་སྒྲོན་མ་ཟངས་རི་ཞེས་བྱར་འབྱུང༌། །ཞེས་གསུངས་པ་དང༌། མདོ་རྒྱུད་མང་པོ་ལས་ལུང་བསྟན་
ཅིང་༑ བཀའ་ཐོགས་ནས་གྲོལ་བ་ཐོབ་ནས་སྟོང་ཉིད་ཀྱི་རྟོགས་པ་མངོན་དུ་གྱུར་ཏེ། མཆོག་གི་སློབ་མ་བཅུ་དྲུག་ལ་སོགས་པ་ལྷ་འདྲེ་མི་གསུམ་སྨིན་གྲོལ་ལ་བཀོད། །རྒྱ་གར་རྡོ་

རྗེ་གདན་ནས་རྐང་མགྱོགས་གསུམ་བཏང་བྱུང་བ་ན། སྐུ་ཚེ་སྔ་མའི་སྐྱེས་རབས་གསུངས་པ་ལ་ཡིད་ཆེས། དད་པ་སྐྱེས་ནས་མ་ཅིག་གི་ཆོས་འདི་རྒྱ་གར་ལ་ཕར་ལ་བསྒྱུར་ཏེ།
ཡུམ་ཆེན་མོ་དངོས་ཡིན་པར་འཛམ་གླིང་ཐམས་ཅད་ལ་ཉི་ཟླ་ལྟར་གྲགས་སོ། །དེ་ཡང་ཆོས་འདི་ལ་མདོ་ལུགས་སྔགས་ལུགས་མདོ་སྔགས་དབྱེར་མེད་ཟུང་འཇུག་ལུགས་དང༌།
གསུམ་ཡོད་པ་ལས། མདོ་ལུགས་ཀྱི་བརྒྱུད་པ་ནི། བཅོམ་ལྡན་འདས་ཤཱཀྱ་ཐུབ་པ། འཇམ་དཔལ་དབྱངས་དང་། ཀླུ་སྒྲུབ་སྙིང་པོ། མཁས་པ་ཨཱརྱ་དེ་ཝ། དམ་པ་སངས་རྒྱས། སྐྱོ་
སྟོན་བསོད་ནམས་བླ་མ། དེས་མ་གཅིག་ལའོ། །སྔགས་ལུགས་བརྒྱུད་པ་ནི། ཆོས་སྐུ་ཡུམ་ཆེན་མོ། ལོངས་སྐུ་རྡོ་རྗེ་རྣལ་འབྱོར་མ། སྤྲུལ་སྐུ་འཕགས་མ་སྒྲོལ་མ། དེས་མ་ཅིག་ལ་
དངོས་སུ་གནང་བའོ། །མདོ་སྔགས་ཟུང་འཇུག་གི་བརྒྱུད་པ་ནི། འཇམ་དཔལ་སྨྲ་བའི་སེངྒེ། རྗེ་བཙུན་འཕགས་མ་སྒྲོལ་མ། མཁའ་འགྲོ་སུ་ཀ་སིདྡྷི། བྲམ་ཟེ་ཨཱརྱ་དེ་ཝ། ཕ་ཅིག་
དམ་པ་སངས་རྒྱས། སྐྱོ་སྟོན་བསོད་ནམས་བླ་མ། དེས་མ་གཅིག་ལ་དངོས་སུ་གནང་བའོ། །མ་ཅིག་གི་སྲས་རྒྱལ་བ་དོན་གྲུབ་ལ་མདོ་ལུགས་གཙོ་བོར་གསུངས། ཐོད་སྨོན་

༄༅། །བསམ་འགྲུབ་ལ་སྔགས་ལུགས་གཙོ་བོར་གསུངས། ཁུ་སྒོམ་ཆོས་ཀྱི་སེངྒེ་ལ་མདོ་སྔགས་ཟུང་འཇུག་གི་ལུགས་གཙོ་བོར་གསུངས་པའི་གདམ་ངག་གནང་།
བའོ༑ །དེ་རྣམས་ཀྱི་བརྒྱུད་པ་ལ། མཁས་ཞིང་གྲུབ་པ་ཐོབ་པ་ནམ་མཁའི་སྐར་ཚོགས་ཙམ་བྱོན་ཏེ། གཅོད་ཡུལ་ཕྱག་རྒྱ་ཆེན་པོ་ཞེས་བྱ་བ། ཉི་མ་དང་ཟླ་བ་ལྟ་བུར་འཛམ་གླིང་
ཡོངས་ལ་གྲགས་པ་ཡིན་ལ། ཁྱད་པར་གཏོར་མ་ལ་བརྟེན་ནས་ཏིང་ངེ་འཛིན་གྱིས་དབང་བསྐུར་བ་འདི་ནི། ཁུ་བསྒོམ་ཆོས་ཀྱི་སེངྒེ། རྟོགས་ལྡན་དོལ་པ་ཟང་ཐལ། གྲུབ་ཐོབ་རྒྱ་
ནག་གཅེར་བུ། སངས་རྒྱས་རབ་སྟོན། སངས་རྒྱས་དབོན་སྟོན། རི་གོངས་ཆེན་པོ། རྗེ་རང་བྱུང་བ་སོགས་ཀྱིས་རིམས་པར་བསྒྱུར་བའོ། །དེ་ཡང་གཅོད་འདི་མ་གཅིག་གི་ཐུགས་
ལས་འཁྲུངས་པའི་གདམས་ངག་མཁའ་འགྲོའི་དངོས་གྲུབ། མི་མཐུན་གྲོགས་སུ་ཁྱེར་བ། ལྟས་ངན་གཡང་དུ་ལེན་པའི་གདམས་ངག་ཟབ་མོ་ཡིན་ཏེ། མ་གཅིག་གི་ཞལ་ནས། ཨ་
ཟ་མ་ཡི་བུ་ཁྱོད་ཉོན། །བར་ཆད་མི་ཡོང་ང་རང་ཤེས། །ནད་པ་འདྲེ་ལ་གཏད་པ་ནི། །ནད་མེད་བདེ་བ་ཐོབ་པ་ཡིན། །བཅོལ་མ་དགྲ་ལ་བྱས་པ་ན། །འཇིགས་མེད་བཙན་ས་ཟིན་

པ་ཡིན། །གང་དགར་ཁྱེར་ཡང་འདོད་མི་སྲིད། །མི་མཐུན་གྲོགས་སུ་ཁྱེར་བ་དེ། །ཨ་མ་ཇོ་མོའི་བཞེད་པ་ཡིན། །སྲུངས་ཤིག་སྐྱོབས་ཤིག་བརྒྱ་བྱས་པས། །ཟོ་ཞིག་ཁྱེར་ཞིག་།
གཅིག་གི་དགའ། །ལུས་སྲོག་གཟན་དུ་བོར་བ་ན། །སྲུང་འཁོར་བཏག་ཏུ་མེད་པ་ཡིན། །ཞེས་གསུངས་པ་དང་། ཀུ་ས་ལ་ཡི་ཚོགས་བསོགས་དེ། །ཚོགས་བསོགས་བརྒྱ་ཡི་དོ་ཟླ་
མིན༑ །ཉམས་ལེན་དཀར་འགྱེད་དམར་འགྱེད་དེ། །སྟོན་མོ་བརྒྱ་ཡི་དོ་ཟླ་མིན། །ཕུང་པོ་ཤ་ཁྱེར་ཁྲག་ཁྱེར་དེ། །རིམ་གྲོ་བརྒྱ་ཡི་དོ་ཟླ་མིན། །འདུག་གནས་གཉན་ས་རི་ཁྲོད་དེ། །
དགོན་པ་བརྒྱ་ཡི་དོ་ཟླ་མིན། །ཡོན་བདག་སྣང་སྲིད་ལྷ་འདྲེ་དེ། །ཡོན་བདག་བརྒྱ་ཡི་དོ་ཟླ་མིན། །ལྟ་བ་ཀ་དག་མཐའ་བྲལ་དེ། །དམ་ཆོས་བརྒྱ་ཡི་དོ་ཟླ་མིན། །དམ་ཆོས་བདུད་
ཀྱི་གཅོད་ཡུལ་འདི། །མན་ངག་བརྒྱ་ཡི་དོ་ཟླ་མིན། །ཞེས་གསུངས་པ་དང༌། ནང་རིག་པ་འཕྲུལ་གྱི་གདམ་ངག་འདི། །ཤེས་སམ་ཐོས་པ་ཙམ་གྱིས་ཀྱང༌། །རིགས་ལྡན་རྒྱལ་བའི་
ཞིང་དུ་སྐྱེ། །གོ་ཞིང་རྟོགས་པར་གྱུར་པ་ན། །རྐང་གཉིས་གཙོ་བོར་དངོས་སུ་འགྱུར། །ཞེས་གསུངས་པ་དང༌། ཨཱརྱ་དཱེ་ཝས་མཛད་པའི་གཅོད་ཀྱི་རྒྱ་གཞུང་ལས། སྟེང་གི་ལྷ་རྣམས་

༄༅། །དམ་ལ་ཐོག །འོག་གི་ཀླུ་རྣམས་ཟིལ་གྱིས་ནོན། །ཀླུ་ལ་ལས་ནི་གང་བཅོལ་འགྲུབ། །ལྷ་རྣམས་རང་སར་རོག་དན་མཛད། །ཀླུ་རྣམས་མ་ལུས་བྲན་དུ་
བཀོལ༑ །བླ་མ་ཡི་དམ་མཁའ་འགྲོ་དང༌། །ཆོས་སྐྱོང་རྣམས་ཀྱི་བུ་བཞིན་དགོངས། །ཐོག་བཅས་བདུད་ལ་ཆོད་པ་ཡིས། །སྣང་བ་དགྲ་ནི་ལྡང་མི་འགྱུར། །ཐོག་མེད་བདུད་ལ་
ཆོད་པ་ཡིས། །གནོད་སྦྱིན་ཕོ་མོ་དམ་ལ་བཏགས། །དེ་ལ་སོགས་པའི་ཕན་ཡོན་ནི། །དཔག་ཏུ་མེད་པ་འབྱུང་བར་འགྱུར། །ཞེས་གསུངས་སོ། །ཟབ་དོན་ཐུགས་ཀྱི་སྙིང་པོ་ལས། །
རྒྱལ་བའི་དགོངས་པ་གཅོད་ཡུལ་མཆོག་འདི་སུས་འཛིན་པ། །ཐར་པའི་ལམ་སྟོན་ཡོན་ཏན་དཔག་མེད་འབྱུང༌། །ཞེས་གསུངས་སོ། །དེ་ལྟ་བུའི་ཆོས་ཟབ་མོ། །ཚེ་འདིའི་ནད་
གདོན་བར་ཆད་སེལ་བ་ལ། གཞན་ལས་ཟབ་ཅིང་རྣོ་བ། ཕྱི་མ་བྱང་ཆུབ་ཐོབ་པ་ལ་གཞན་ལས་མྱུར་བ་དམ་ཆོས་བདུད་ཀྱི་གཅོད་ཡུལ་ཞེས་བྱ་བའི་དབང་ཟབ་མོ་གཅོད་དབང་
འདི་ཞུ་བ་ལ། སྦྱོར་དངོས་རྗེས་གསུམ་ལས། དང་པོ་སྦྱོར་བ་སྔོན་འགྲོ་ནི། ཐོག་མར་སྐྱབས་སུ་འགྲོ་བ་དང༌། སེམས་བསྐྱེད་པ་དང༌། ཡན་ལག་བདུན་པ་ཕུལ་བའི་དོན་དུ་

དམིགས་པ་འདི་བཞིན་དུ་མཛོད་ཅིག །མདུན་གྱི་ནམ་མཁར་རིན་པོ་ཆེའི་ཁྲི་ཡངས་ཤིང་རྒྱ་ཆེ་བའི་དབུས་སུ་བཾ་ལས་པདྨ་དང་རཾ་ལས་ཉི་མ་ཨ་ལས་ཟླ་བའི་སྟེང་དུ་རྩ་བའི་བླ་མ་
དང་དབྱེར་མེད་པའི་ཆོས་སྐུ་ཡུམ་ཆེན་མོ་སྐུ་མདོག་གསེར་གཙོ་མའི་མདོག་ལྟ་བུ་ཞལ་གཅིག་ཕྱག་བཞི་མ། གཡས་རྡོ་རྗེ་དང་སྐྱབས་སྦྱིན། གཡོན་པུ་ཏི་དང་མཉམ་བཞག་གི་ཕྱག་
རྒྱ་མཛད་པ། སྐུ་ལ་དར་དང་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ། དེའི་སྟེང་གི་ཆ་ལ་བཀའ་བརྒྱུད་བླ་མ། བར་གྱི་ཆ་ལ་ཡི་དམ་ལྷ་ཚོགས། འོག་གི་ཆ་ལ་ཆོས་སྐྱོང་སྲུང་མ་
རྣམས་ཀྱིས་བསྐོར་ནས་བཞུགས་པར་བསྒོམ། དེའི་མདུན་དུ་ཁྱེད་རང་རྣམས་ཀྱིས་དུས་ད་ནས་བཟུང་སྟེ་བྱང་ཆུབ་མ་ཐོབ་ཀྱི་བར་དུ་དཀོན་མཆོག་གསུམ་ལ་སྐྱབས་སུ་འགྲོ་སྙམ་
པས་འདིའི་རྗེས་ཟློས་མཛོད། ཕྱོགས་བཅུ་དུས་གསུམ་བཞུགས་པ་ཡི། །སངས་རྒྱས་བྱང་ཆུབ་སེམས་དཔའ་དང༌། །སློབ་དཔོན་བདག་ལ་དགོངས་སུ་གསོལ། །རིག་པ་འཛིན་པ་
བདག་གིས་ནི། །དུས་འདི་ནས་ནི་བཟུང་ནས་སུ། །བྱང་ཆུབ་སྙིང་པོར་མཆིས་ཀྱི་བར། །སྤངས་པ་ཕུན་སུམ་ཚོགས་པ་ཡི། །སངས་རྒྱས་རྣམས་ལ་སྐྱབས་སུ་མཆི། །ཞི་གྱུར་འདོད་

༄༅། །ཆགས་བྲལ་བ་ཡི། །དམ་ཆོས་རྣམས་ལ་སྐྱབས་སུ་མཆི། །གང་ལ་ཕུལ་བ་དོན་ཡོད་པའི། །དགེ་འདུན་རྣམས༔ བླ་མ་ཡི་དམ་མཁའ་འགྲོ་ལ། །བདག་སོགས་
འགྲོ་རྣམས༔ སངས་རྒྱས་ཆོས་དང་དགེ་འདུན་ལ། །བདག་སོགས་འགྲོ་རྣམས༔ ཆོས་སྐུ་ལོངས་སྐུ་སྤྲུལ་སྐུ་ལ། །བདག་སོགས་འགྲོ་རྣམས་སྐྱབས་སུ་མཆི། །ལན་གསུམ། དེས་སྐྱབས་
འགྲོ་སོང་ནས་སེམས་བསྐྱེད་འདི་ཡི་རྗེས་ཟློས་མཛོད། །ཕྱོགས་བཅུ་དུས་གསུམ་བཞུགས་པ་ཡི། །སངས་རྒྱས་བྱང་ཆུབ་སེམས་དཔའ་དང༌། །སློབ་དཔོན་བདག་ལ་དགོངས་སུ་གསོལ། །རིག་
པ་འཛིན་པ་བདག་གིས་ནི། །དུས་འདི་ནས་ནི་བཟུང་ནས་སུ། །བྱང་ཆུབ་སྙིང་པོར་མཆིས་ཀྱི་བར། །ཇི་ལྟར་སྔོན་གྱི་བདེ་གཤེགས་ཀྱིས། །བྱང་ཆུབ་ཐུགས་ནི་བསྐྱེད་པ་དང༌། །
བྱང་ཆུབ་སེམས་དཔའི་བསླབ་པ་ལ། །རིམ་བཞིན་དུ་ནི་བསླབ་པ་ལྟར། །བདག་ཀྱང་འགྲོ་ལ་ཕན་དོན་དུ། །བྱང་ཆུབ་སེམས་ནི་བསྐྱེད་བགྱི་ཞིང་། །དེ་བཞིན་དུ་ནི་བསླབ་པ་
ལའང་༑ །རིམ་པ་བཞིན་དུ་བསླབ་པར་བགྱི། །ཅེས་ལན་གསུམ་མོ། །དེའི་སེམས་བསྐྱེད་པ་སོང་ནས། །ཡན་ལག་བདུན་པ་འདིའི་རྗེས་ཟློས་མཛོད། །དཀོན་མཆོག་གསུམ་ལ་བདག་སྐྱབས་མཆི། །དཀོན་

མཆོག་གསུམ་ལ་ཕྱག་འཚལ་ལོ། །དཀོན་མཆོག་གསུམ་ལ་མཆོད་པ་འབུལ། །སྡིག་པ་མི་དགེ་སོ་སོར་བཤགས། །འགྲོ་བའི་དགེ་ལ་རྗེས་ཡི་རང༌། །ཆོས་ཀྱི་འཁོར་ལོ་བསྐོར་
བར་བསྐུལ། །མྱ་ངན་མི་འདའ་བཞུགས་པར་གསོལ། །བླ་མེད་བྱང་ཆུབ་ཆེན་པོར་བསྔོ། །ཞེས་ལན་གསུམ། །དེ་ལྟར་སྔོན་འགྲོ་སོང་ནས་དངོས་གཞི་ལ་གཉིས་ལས། དང་པོ་ཆོས་དབང་སེམས་ལ་བསྐུར་བ། །
འཕོ་བ་ནམ་མཁའ་སྒོ་འབྱེད་བྱེད་པ་ནི། མ་ཅིག་གི་ཞལ་ནས། བསྒྲིམ་གྱི་བསྒྲིམ་ལ་རྒྱངས་ཀྱི་འཕོངས། །རྒྱངས་ཀྱི་འཕོངས་ལ་ཕྱལ་གྱི་ཞོག །རེ་དོག་མེད་པའི་ངང་ལ་བསྐྱར། །མཐའ་བྲལ་ལྟ་བ་
ཟིལ་གྱི་ནོན། །མཐར་ཐུག་གི་ལྟ་བ་དེ་ན་ཡོད། །གཅོད་ཀྱི་ནམ་མཁའ་སྒོ་འབྱེད་དེ། །འཕོ་བ་བརྒྱ་ཡི་དོན་ཟླ་མིན། །ཞེས་གསུངས་པའི་དོན་ནི། ཁྱེད་རང་རྣམས་རྐང་པ་གཤིབས་ཏེ་
བཞེངས༑ ལག་པ་གཉིས་སྤྱི་བོར་ཐལ་མོ་སྦྱར་ཏེ་ཡོད་པའི་ལུས་ཀྱི་ནང་ཐམས་ཅད་སྟོང་པ་ཕྲུ་མ་ཕུས་བཏབ་པ་ལྟ་བུས་རྐང་མཐིལ་གཉིས་སུ་ཐིག་ལེ་དཀར་དམར་གཉིས་གསལ་
ཐོབ་ལ། གཅོད་ཡུལ་བརྒྱུད་པའི་བླ་མ་དང་མ་གཅིག་ལ་གསོལ་བ་འདེབས་པ་འདིའི་རྗེས་བཟློས་མཉམ་དུ་བྱས་པའི་མོས་པ་མཛོད། །གནས་འོག་མིན་ཆོས་དབྱིངས་ཀྱི་ཕོ་བྲང་

༄༅། །ན། །ཡུམ་ཆེན་ཤེས་རབ་ཕར་ཕྱིན་ལ་གསོལ་བ་འདེབས། །བདག་གསོལ་འདེབས་ཀྱི་བུ་ལ་བྱིན་གྱིས་རློབས། །རྐྱེན་ཕྱི་ནང་གི་བར་ཆད་ཞི་བ་དང༌། །མཆོག་
ཐུན་མོང་གཉིས་ཀྱི་དངོས་གྲུབ་སྩོལ། །བུ་སྐྱེ་བ་མེད་པར་ལམ་སྣ་དྲོངས། །འགྲེའོ། །གནས་བྱ་རྒོད་ཕུང་པོའི་རི་བོ་ནས། །རྗེ་རྫོགས་པའི་སངས་རྒྱས་ལ་གསོལ་བ་འདེབས། །
གནས་སེང་ཆེན་བསྣོལ་བའི་ཁྲི་སྟེང་ན། །འཇམ་དཔལ་སྨྲ་བའི་སེངྒེ་ལ་གསོལ་བཟ དཔལ་གཡུ་ལོ་བཀོད་པའི་ཞིང་ཁམས་ན། །མཚན་ལྡན་རྗེ་བཙུན་སྒྲོལ་མ་ལ༤ གནས་མཁའ་
སྤྱོད་མཁའ་འགྲོའི་གཞུགས་གནས་ན། །མཁའ་འགྲོ་སུ་ཀ་སིདྡྷི་ལ་གསོལ༴ གནས་རྒྱ་གར་འཇག་མའི་སྤྱིལ་བོ་ན། །མཁས་པ་ཨཱརྱ་དེ་ཝ་ལ་གསོལ༴ གནས་ལ་སྟོད་དིང་རིའི་
གླང་འཁོར་ན། །སྤྲུལ་སྐུ་དམ་པ་སངས་རྒྱས་ལ་གསོལ༴ གནས་རྒྱ་བོད་གཉིས་ཀྱི་སོ་མཚམས་ནས། །སྐྱོ་སྟོན་བསོད་ནམས་བླ་མ་ལ་གསོལ༴ གནས་ཟངས་རི་མཁར་དམར་གྱི་
དགོན་པ་ན། །མ་ཅིག་ལབ་ཀྱི་སྒྲོན་མ་ལ་གསོལ། གནས་བཀྲ་ཤིས་གླང་ལུང་གི་དགོན་པ་ན། །སྲས་མཆོག་རྒྱལ་བ་དོན་གྲུབ་ལ་གསོལ༴ གནས་གཉན་ས་རི་ཁྲོད་ཀྱི་དགོན་པ་

ན༑ །གྲུབ་ཆེན་ཡེ་ཤེས་འབར་ལ་གསོལ༴ གནས་གནམ་མཚོ་སྔགས་ཀྱི་སྒྲུབ་གནས་ན། །གྲུབ་ཐོབ་གནམ་མཚོ་དོ་པ་ལ༔ གནས་བདུད་བཞི་ཟིལ་གནོན་གྱི་ཕོ་བྲང་ན། །རྗེ་རང་
བྱུང་རྡོ་རྗེ་ལ་གསོལ༴ གནས་སྒར་ཆེན་ཆོས་ཀྱི་ཕོ་བྲང་ན། །ཟླ་བྲལ་རྒྱལ་བ་ཡབ་སྲས་ལ་གསོལ༴ གནས་སྤྱི་གཙུག་པད་ཟླའི་གདན་སྟེང་ན། །གཅོད་ཡུལ་བརྒྱུད་པའི་བླ་ལ་
གསོལ༔ རང་ལུས་རྒྱལ་བའི་དཀྱིལ་འཁོར་ན། །ཡི་དམ་གསང་བའི་ལྷ་ཚོགས་ལ་གསོལ༴ གནས་བསྟན་པ་སྲུང་མཛད་ཀྱི་ཕོ་བྲང་ན། །ཆོས་སྐྱོང་མ་མགོན་ལྕམ་བྲལ་ལ་གསོལ་བ་
འདེབས༑ །བདག་གསོལ་འདེབས་ཀྱི་བུ་ལ་བྱིན་གྱིས་རློབས། །རྐྱེན་ཕྱི་ནང་གི་བར་ཆད་ཞི་བ་དང༌། །མཆོག་ཐུན་མོང་གཉིས་ཀྱི་དངོས་གྲུབ་སྩོལ། །བུ་སྐྱེ་བ་མེད་པར་ལམ་སྣ་
དྲོངས༑ །རྒྱུ་འདོད་ཆགས་ཞེ་སྡང་གཏི་མུག་གསུམ། །དུག་གསུམ་རང་སར་ཞི་བར་བྱིན་གྱིས་རློབས། །ནད་རླུང་དང་མཁྲིས་པ་བད་ཀན་གསུམ། །ནད་གསུམ་རང་སར་ཞི་བར་
བྱིན་གྱིས་རློབས། །གདོན་ཕོ་གདོན་མོ་གདོན་ཀླུ་གདོན་གསུམ། །གདོན་གསུམ་རང་སར་ཞི་བར་བྱིན་གྱིས༴ བདུད་ཐོག་བཅས་བདུད་དང་ཐོག་མེད་བདུད། །དགའ་བྲོད་བདུད་

༄༅། །དང་སྙེམས་བྱེད་བདུད། །བདུད་བཞི་རང་སར་ཞི་བར་བྱིན༴ གཉན་ས་རི་ཁྲོད་འགྲིམས་པར་བྱིན༴ ཕུང་པོ་གཟན་དུ་བསྒྱུར་བར་བྱིན་གྱིས༔ ཉག་གཅིག་རྩད་
ནས་ཆོད་པར་བྱིན་གྱིས༴ གཟན་བསྒྱུར་ལམ་དུ་འགྲོ་བར་བྱིན ལུས་མཆོད་སྦྱིན་གནད་དུ་འགྲོ་བར་བྱིན་གྱིས་རློབས། ༈ འོ་དེ་ལྟར་གསོལ་བ་བཏབ་པས་རྐང་མཐིལ་གྱི་ཐིག་ལེ་
དཀར་དམར་གཉིས་ཡར་འཕར་ནས་གསང་གནས་སུ་འདྲེས་པས། བྱ་མ་སར་གྱི་སྒོ་ང་ཙམ་གཅིག་ཏུ་གྱུར། དེ་རིམ་པ་ལྟར། ལྟེ་བ་སྙིང་ཁ་མགྲིན་པ་སྤྱི་བོར་ཡར་ཐོན། འོ་ད་ཁྱེད་
ཀྱི་ལུས་མི་གཙང་བའི་རྫས་སུམ་ཅུ་སོ་གཉིས་ལས་གྲུབ་པ་རྩ་རྒྱུས་ཀྱི་དྲ་བ་རྣག་ཁྲག་གི་རྐྱལ་པ་འདི་ལ་མ་ཆགས་མ་ཞེན་པར་རིག་པ་གཏད་མེད་ནམ་མཁར་འཕོས་ཤིག །ཕཊ།
ཕཊ༔ ཕཊ༔ ལན་གསུམ། ཐིག་ལེ་དེ་སྤྱི་བོ་ནས་རྒྱངས་སེ་ཐོན་ནས། ནམ་མཁས་དང་དབྱེར་མེད་ཁྲུགས་སེ་འདྲེས། ནམ་མཁའ་གར་ཁྱབ་རིག་པས་ཁྱབ། །རིག་པས་གར་ཁྱབ་ཆོས་
སྐུས་ཁྱབ། ཁྱབ་གདལ་ཆེན་པོའི་ངང་ལ་མཉམ་པར་ཞོག་ཅིག །འབུམ་ལས། སྤྱི་གཙུག་རྣམ་པར་ལྟ་བའི་ཏིང་ངེ་འཛིན་དང༌། ནམ་མཁའ་རྣམ་པར་ཁྱབ་པ་ཞེས་བྱ་བའི་ཏིང་ངེ་

འཛིན་དང་། ནམ་མཁའ་རྒྱས་པར་འགེངས་པ་ཞེས་བྱ་བའི་ཏིང་ངེ་འཛིན་ཡོད་དོ། །ཞེས་གསུངས་པའི་དོན་ཡིན། འོ་དེ་ལྟར་བུ་ལ་རྒྱུན་དུ་གནས་ན་ལྟ་བའི་མཆོག་ཡིན་ནོ། །འོན་
ཀྱང་ལས་དང་པོའི་བློར་མི་ཤོང་དོགས་པས་ཁྱེད་རང་གི་རིག་པ་དེ་ཚུར་འདུས་། དངོས་འཛིན་གྱི་སྒྲིབ་པ་དག་ནས་ཁྱེད་རང་གི་ལུས་སེམས་གཉིས་ཀ་དབྱེར་མེད་ཡུམ་ཆེན་མོའི་
སྐུར་གྱུར་པར་བསྒོམ། དེ་ནས་ལུས་རྣམ་སྣང་གི་ཆོས་བདུན་དང་ལྡན་པས་སེམས་དུས་གསུམ་གྱི་སྤྲོས་པ་ཆོད་ལ། ཡིད་ལ་ཅི་ཡང་མི་བསམ་པར་རང་ལུགས་སུ་གློད་ལ་ཞིག་ཅིག །
ཕཊཿཕཊ༔ ཕཊ༔ ལན་གསུམ། ད་ནི། འབུམ་ལས། གང་དྲན་པ་མེད་ཅིང་ཡིད་ལ་བྱར་མེད་པ་ནི། སངས་རྒྱས་རྗེས་སུ་དྲན་པའོ། །ཆོས་རྗེས་སུ་དྲན་པའོ། །དགེ་འདུན་རྗེས་སུ་
དྲན་པའོ། །ཞེས་གསུངས་སོ། །མ་གཅིག་གི་ཞལ་ནས། བསྒྲིམ་གྱི་བསྒྲིམ་ལ་ལྷོད་ཀྱི་ཀློད། །རིག་པའི་བཞགས་གཅིག་དེ་ན་གདའ། །མཐར་ཐུག་གི་ལྟ་བ་གཅིག་དེ་ན་གདའ། །
མཐུར་ཐུག་གི་སངས་རྒྱས་གཅིག་དེ་ན་གདའ། །ཞེས་གསུངས་པའི་དོན་ཡིན་ནོ། །དེས་ཆོས་དབང་སེམས་ལ་བསྐུར་བ་དེ་སོང་ནས། ད་ལྷ་དབང་ལུས་ལ་བསྐུར་བའི་དོན་དུ་

༄༅། །དམིགས་པ་འདི་བཞིན་དུ་མཛོད། ཁྱེད་རང་རྣམས་ཀྱི་སྤྱི་བོའི་གཙུག་ཏུ་གཏོར་མ་འདི་དང་ཐ་དད་མེད་པར་ངོ་བོ་རྩ་བའི་བླ་མ་དང་ཡུམ་ཆེན་མོ་དབྱེར་མེད་པ་
ལ་རྣམ་པ་མ་གཅིག་ལབ་ཀྱི་སྒྲོན་མ་སྐུ་མདོག་དཀར་མོ་ཞལ་གཅིག་ཕྱག་གཉིས་གཡས་ཌ་མ་རུ་ནམ་མཁའ་ལ་དཀྲོལ་བ། གཡོན་དངུལ་དཀར་གྱི་དྲིལ་བུ་དཀུ་ལ་བརྟེན་པ། རུས་
པའི་རྒྱན་དྲུག་གིས་བརྒྱན་པ། དབུ་སྐྲ་རལ་པའི་ཐོར་ཚུགས་གྱེན་དུ་བཅིངས་ཤིང་ཐུར་དུ་གྲོལ་བ། དེ་ལ་མ་གཅིག་རིགས་བཞིའི་མཁའ་འགྲོས་བསྐོར་ཞིང་བྲོ་ཁྲིག་ཁྲིག་གར་ཁྱུག་
ཁྱུག་མཛད་པ། དེའི་སྟེང་གི་ཆ་ལ་བརྒྱུད་པའི་བླ་མ། བར་གྱི་ཆ་ལ་ཡི་དམ་ལྷ་ཚོགས། འོག་ཏུ་ཆོས་སྐྱོང་སྲུང་མ་རྣམས་སྤྲིན་གྱི་ཕུང་པོ་ལྟར་བཞུགས་པའི་དྲུང་དུ། ལུས་ངག་ཡིད་
གསུམ་དད་ཅིང་གུས་པས། གདུང་བ་དྲག་པོས་གསོལ་བ་འདེབས་པ་འདིའི་རྗེས་ཟློས་མཛོད། །ཧཱུཾ་མ་ཡུམ་ཆེན་ཐུགས་ལས་སྤྲུལ་པའི་སྲས། །མ་གཅིག་ཇོ་མོ་རྣལ་འབྱོར་མ། །ཕ་
རོལ་ཕྱིན་པའི་གྲུབ་ཐོབ་མ། །སྐལ་ལྡན་ཡོངས་ཀྱི་རྒྱུད་གྲོལ་མ། །བདག་དང་མོས་པའི་བུ་སློབ་ལ། །བྱིན་གྱིས་བརླབ་པར་མཛད་དུ་གསོལ། །ཞེས་ལན་གསུམ། འོ་དེ་ལྟར་གསོལ་བ་

བཏབ་པས། ལྷ་ཚོགས་རྣམས་ཀྱི་དཔྲལ་བའི་སྐུ་ཡི་ངོ་བོ་ཨོཾ་དཀར་པོ་ལས་འོད་ཟེར་དཀར་པོའི་ཚོགས་དཔག་ཏུ་མེད་པ་བྱུང་ནས། ཁྱེད་རང་རྣམས་ཀྱི་སྤྱི་བོར་ཐིམ་པས་ལུས་ཀྱི་སྒོ་
ནས་བསགས་པའི་སྡིག་སྒྲིབ་དག །སྐུ་ཡི་བྱིན་རླབས་ཞུགས་པའི་མོས་པ་མཛོད། གསོལ་བ་འདེབས་པ་འདི་ཡང་ཁྱེད་རང་རྣམས་ཀྱི་མཉམ་དུ་གསོལ་བ་བཏབ་པའི་མོས་པ་
མཛོད༑ གཏོར་མ་ལག་ཏུ་ཐོག་ལ་དབྱངས་དང་བཅས་པས། ཀྱེ། མ་མི་མིན་ཡེ་ཤེས་མཁའ་འགྲོ་མ། །མ་ཤར་ནས་གོམ་གསུམ་བྱོན་ཙམ་ན། །སྐུ་ཤ་ཆུང་ལ་སྐུ་མདོག་དཀར། །རྡོ་རྗེ་མཁའ་
འགྲོ་འབུམ་གྱིས་བསྐོར། །ཆོས་ཉིད་ནམ་མཁའི་ཀློང་ཡངས་ནས། །ཐུགས་རྗེའི་སྤྲིན་ཕུང་ཐིབས་སེ་ཐིབ། །བྱིན་རླབས་ཆར་རྒྱུན་སི་ལི་ལི། །མ་སྤྱི་གཙུག་རྒྱན་འདིར་བཞུགས་སུ་
གསོལ༑ །མ་སྤྱི་གཙུག་རྒྱན་འདིར་བཞུགས་ནས་ཀྱང༌། །བྱིན་གྱིས་བརླབ་པར་མཛད་དུ་གསོལ། །བྱིན་གྱིས་རློབས་ཤིག་མ་གཅིག་མ། །བར་ཆད་སོལ་ཅིག་མ་གཅིག་མ། །
རྟོགས་པ་སྐྱེད་ཅགཟ དབང་མཆོག་བསྐུར་ཅིག༔ དངོས་གྲུབ་སྩོལ་ཅིག ཐུགས་རྗེས་ཟུངས་ཤིག ལམ་སྣ་དྲོངས་ཤིག་མ་གཅིག་མ། །མ་ཁྱེད་རང་ལྟ་བུར་བྱིན་གྱིས་རློབས། །

༄༅། །ཏདྱ་ཐཱ། ཨོཾ་ག་ཏེ་ག་ཏེ༴ སོགས་མེ་ཏོག་གཏོར་ཞིང་། མ་མི་མིན་ཡེ་ཤེས་མཁའ་འགྲོ་མ། །ལབ་ཀྱི་སྒྲོན་མའི་སྐུ་ཡི་བཀྲ་ཤིས་ཤོག །འོ་དེས་སྐུ་ཡི་རྗེས་གནང་ཐོབ་པ་
ཡིན༑ ད་ཡང་དམིགས་པ་འདི་བཞིན་དུ་མཛོད། ༈ ལྷ་ཚོགས་རྣམས་ཀྱི་མགྲིན་པ་ནས་གསུང་གི་ངོ་བོ་ཨཱདམར་པོ་ལས་འོད་ཟེར་དམར་པོའི་ཚོགས་དཔག་ཏུ་མེད་པ་བྱུང་ནས་
ཁྱེད་རང་རྣམས་ཀྱི་མགྲིན་པར་ཐིམ། ངག་གི་སྒོ་ནས་བསགས་པའི་སྡིག་སྒྲིབ་དག །གསུང་གི་བྱིན་རླབས་ཞུགས་པའི་མོས་པ་མཛོད་ལ་གསོལ་བ་མགྲིན་གཅིག་ཏུ་ཐོབ། དབྱངས་
དང་བཅས། ཀྱེ་མ་མི་མིན་ཡེ་ཤེས་མཁའ་འགྲོ་མ། །མ་ནུབ་ནས་གོམ་གསུམ་བྱོན་ཙམ་ན། །སྐུ་ཤ་ཆུང་ལ་སྐུ་མདོག་དམར། །པདྨ་མཁའ་འགྲོ་འབུམ་གྱིས་བསྐོར། །ཆོས་ཉིད་ནམ་
མཁའི་ཀློང་ཡངས་ནས། །ཐུགས་རྗེའི་སྤྲིན་ཕུང་ཐིབས་སེ་ཐིབ། །བྱིན་རླབས་ཆར་རྒྱུན་སི་ལི་ལི། །མ་སྤྱི་གཙུག་རྒྱན་འདིར་བཞུགས་སུ་གསོལ། །མ་སྤྱི་གཙུག་རྒྱན་འདིར་
བཞུགས་ནས་ཀྱང་། །བྱིན་གྱིས་རླབས་པར་མཛད་དུ་གསོལ། །བྱིན་གྱིས་རློབས་ཤིག་མ་གཅིག་མ། །བར་ཆད་སོལ་ཅིག རྟོགས་པ་བསྐྱེད་ཅིག༔ དབང་མཆོག་བསྐུར་ཅིག

དངོས་གྲུབ་སྩོལ་ཅིག ཐུགས་རྗེས་ཟུངས་ཤིག༔ ལམ་སྣ་དྲོངས་ཤིག མ་ཁྱེད་རང་ལྟ་བུར་བྱིན་གྱིས་རློབས། །ཏདྱ་ཐཱ། ཨོཾ་ག་ཏེ་ག་ཏེ༔ སོགས། མ་མི་མིན་ཡེ་ཤེས་མཁའ་འགྲོ་
མ༑ །ལབ་ཀྱི་སྒྲོན་མའི་གསུང་གི་བཀྲ་ཤིས་ཤོག །འོ་དེས་གསུང་གི་རྗེས་གནང་ཐོབ་པ་ཡིན། །ད་ཡང་དམིགས་པ་འདི་བཞིན་དུ་མཛོད། ལྷ་ཚོགས་རྣམས་ཀྱི་ཐུགས་ཀྱི་ངོ་བོ་ཡི་
གེ་ཧཱུྃ་མཐིང་ཀ་ལས་འོད་ཟེར་སྔོན་པོའི་ཚོགས་དཔག་ཏུ་མེད་པ་འཕྲོས་ཁྱེད་རང་རྣམས་ཀྱི་སྙིང་ཁར་ཐིམ། ཡིད་ཀྱི་སྒོ་ནས་བསགས་པའི་སྡིག་སྒྲིབ་དག །ཐུགས་ཀྱི་བྱིན་རླབས་
ཞུགས་པའི་མོས་པ་མཛོད་ལ་གསོལ་བ་མགྲིན་གཅིག་ཏུ་ཐོབ། ཅེས་གཏོར་མ་དབྱངས་དང་བཅས་པས། ཀྱེ་མ་མི་མིན་ཡེ་ཤེས་མཁའ་འགྲོ་མ། །མ་དབུས་ནས་གོམ་གསུམ་བྱོན་ཙམ་
ན༑ །སྐུ་ཤ་ཆུང་ལ་སྐུ་མདོག་ནག །ཡེ་ཤེས་མཁའ་འགྲོ་འབུམ་གྱིས་བསྐོར། །ཆོས་ཉིད་ནམ་མཁའི་ཀློང་ཡངས་ནས། །ཐུགས་རྗེའི་སྤྲིན་ཕུང་ཐིབས་སེ་ཐིབ། །བྱིན་
རླབས་ཆར་རྒྱུན་སི་ལི་ལི། །མ་སྤྱི་གཙུག་རྒྱན་འདིར་བཞུགས་སུ་གསོལ། །མ་སྤྱི་གཙུག་རྒྱན་འདིར་བཞུགས་ནས་ཀྱང་། །བྱིན་གྱིས་བརླབ་པར་མཛད་དུ་གསོལ། །

།བྱིན་གྱིས་རློབས་ཤིག་མ་གཅིག་མ། །བར་ཆད་སོལ་ཅིག རྟོགས་པ་སྐྱེད་ཅིགཌ དབང་མཆོག་བསྐུར་ཅིགཌ དངོས་གྲུབ་སྩོལ་ཅིག ཐུགས་
རྗེས་ཟུངས་ཤིག ལམ་སྣ་དྲོངས་ཤིག༔ མ་ཁྱེད་རང་ལྟ་བུར་བྱིན་གྱིས་རློབས། །ཏདྱ་ཐཱ༔ ཨོཾ་ག་ཏེ་ག་ཏེ༴ སོགས། མ་མི་མིན་ཡེ་ཤེས་མཁའ་འགྲོ་མ། །ལབ་ཀྱི་སྒྲོན་
མའི་ཐུགས་ཀྱི་བཀྲ་ཤིས་ཤོག །འོ་དེས་ཐུགས་ཀྱི་རྗེས་གནང་ཐོབ་པ་ཡིན། དེ་ཡང་དམིགས་པ་འདི་བཞིན་དུ་མཛོད། ལྷ་ཚོགས་རྣམས་ཀྱི་ལྟེ་བ་ནས་ཡོན་ཏན་གྱི་
ངོ་བོ་ཧྲཱིཿཡིག་ལས་འོད་ཟེར་སེར་པོའི་ཚོགས་དཔག་ཏུ་མེད་པ་འཕྲོས་ཁྱེད་རང་རྣམས་ཀྱི་ལྟེ་བར་ཐིམ། སྒོ་གསུམ་ཐ་དད་དུ་འཛིན་པའི་སྒྲིབ་པ་དག །ཡོན་ཏན་གྱི་
བྱིན་རླབས་ཞུགས་པའི་མོས་པ་མཛོད་ལ་གསོལ་བ་མགྲིན་གཅིག་ཏུ་ཐོབ། དབྱངས་དང་བཅས། ཀྱེ་མ་མི་མིན་ཡེ་ཤེས་མཁའ་འགྲོ་མ། །མ་ལྷོ་ནས་གོམ་གསུམ་བྱོན་ཙམ་
ན༑ །མ་སྐུ་ཤ་ཆུང་ལ་སྐུ་མདོག་སེར། །རིན་ཆེན་མཁའ་འགྲོ་འབུམ་གྱིས་བསྐོར། །ཆོས་ཉིད་ནམ་མཁའི་ཀློང་ཡངས་ནས། །ཐུགས་རྗེས་སྤྲིན་ཕུང་ཐིབས་སེ་ཐིབ། །

བྱིན་རླབས་ཆར་རྒྱུན་སི་ལི་ལི། །མ་སྤྱི་གཙུག་རྒྱུན་འདིར་བཞུགས་སུ་གསོལ། །མ་སྤྱི་གཙུག་རྒྱན་དེར་བཞུགས་ནས་ཀྱང༌། །བྱིན་གྱིས་བརླབ་པར་མཛད་དུ་
གསོལ༑ །བྱིན་གྱིས་རློབས་ཤིག་མ་གཅིག་མ། །བར་ཆད་སོལ་ཅིགཌ རྟོག་པ་སྐྱེད་ཅིག༔ དབང་མཆོག་བསྐུར་ཅིག༔ དངོས་གྲུབ་སྩོལ་ཅིག ཐུགས་རྗེས་ཟུངས་
ཤིག ལམ་སྣ་དྲོངས་ཤིག མ་ཁྱེད་རང་ལྟ་བུར་བྱིན་གྱིས་རློབས། །ཏདྱ་ཐཱ། ཨོ་ག་ཏེ་ག་ཏེ་སོགས། མ་མི་མིན༴ ལབ་ཀྱི་སྒྲོན་མའི་ཡོན་ཏན་བཀྲ་ཤིས་ཤོག །འོ་
དེས་ཡོན་ཏན་གྱི་རྗེས་གནང་ཐོབ་པ་ཡིན། ད་ཡང་དམིགས་པ་འདི་བཞིན་དུ་མཛོད། ལྷ་ཚོགས་རྣམས་ཀྱི་གསང་གནས་སུ་ཕྲིན་ལས་ཀྱི་ངོ་བོ་ཡི་གེ་ཕཊ་ལྗང་གུ་དེ་པ
ལས་འོད་ཟེར་ལྗང་གུའི་ཚོགས་དཔག་ཏུ་མེད་པ་འཕྲོས་ཁྱེད་རང་རྣམས་ཀྱི་གསང་གནས་སུ་ཐིབ་པས་ལུས་ངག་ཡིད་གསུམ་གྱི་སྒོ་ནས་བསགས་པའི་སྡིག་སྒྲིབ་མ་
ལུས་པ་དག་ནས་ཕྲིན་ལས་ཀྱི་བྱིན་རླབས་ཞུགས་པའི་མོས་པ་མཛོད་ལ་གསོལ་བ་མགྲིན་གཅིག་ཏུ་ཐོབ། དབྱངས་དང་བཅས་གཏོར་མ་ལག་ཏུ་ཐོག་ལ། ཀྱེ་མ་མི་མིན༴ མ་བྱང་

༄༅། །ནས་གོམ་གསུམ་བྱོན་ཙམ་ན། །སྐུ་ཤ་ཆུང་ལ་སྐུ་མདོག་ལྗང་། །ལས་ཀྱི་མཁའ་འགྲོ་འབུམ་གྱིས་བསྐོར། །ཆོས་ཉིད་ནམ་མཁའི་ཀློང་ཡངས་
ནས༑ །ཐུགས་རྗེའི་སྤྲིན་ཕུང་ཐིབས་སེ་ཐིབ། །བྱིན་རླབས་ཆར་རྒྱུན་སི་ལི་ལི། །མ་སྤྱི་གཙུག་རྒྱན་འདིར་བཞུགས་སུ་གསོལ། །མ་སྤྱི་གཙུག་རྒྱན་འདིར་བཞུགས་
ནས་ཀྱང་། །བྱིན་གྱིས་བརླབ་པར་མཛད་དུ་གསོལ། །བྱིན་གྱིས་རློབས་ཤིག་མ་ཅིག་མ། །བར་ཆད་སོལ་ཅིག རྟོག་པ་སྐྱེད་ཅིག༔ དབང་མཆོག་བསྐུར་ཅིག
དངོས་གྲུབ་སྩོལ་ཅིག ཐུགས་རྗེས་ཟུངས་ཤིག ལམ་སྣ་དྲོངས་ཤིག མ་ཁྱེད་རང་ལྟ་བུར་བྱིན་གྱིས་རློབས། །ཏདྱ་ཐཱ། ཨོཾ་ག་ཏེ་སོགས། མ་མི་མིན༴ ལབ་ཀྱི་སྒྲོན་
མའི་ཕྲིན་ལས་བཀྲ་ཤིས་ཤོག །འོ་དེས་ཕྲིན་ལས་ཀྱི་རྗེས་གནང་ལེགས་པར་ཐོབ་པ་ཡིན། དེ་ལྟར་སྐུ་གསུང་ཐུགས་ཡོན་ཏན་ཕྲིན་ལས་དང་བཅས་པའི་དབང་རྗེས་
གནང་ཡོངས་སུ་རྫོགས་པར་ཐོབ་ནས། བྱིན་རླབས་བཀའ་བསྒོའི་རིམ་པ་ནི། གཏོར་མ་འདི་དང་དབྱེར་མེད་པར་མ་གཅིག་ལབ་ཀྱི་སྒྲོན་མ་རིགས་བཞི་མཁའ་

འགྲོའི་ཚོགས་དང་བཅས་པ་སྟེང་གི་ཆ་ལ་གཅོད་ཡུལ་བརྒྱུད་པའི་བླ་མ། བར་གྱི་ཆ་ལ་ཡི་དམ་ཁྲོས་མའི་ལྷ་ཚོགས། འོག་གི་ཆ་ལ་གཅོད་ཡུལ་བརྒྱུད་པའི་སྲུང་མ་
ཐམས་ཅད་སྤྲིན་གྱི་ཕུང་པོ་འཁྲིགས་པ་ལྟ་བུ་ཁྱེད་རང་གི་སྤྱི་བོར་བྱོན་ཏེ་ངེད་ཀྱིས་གསོལ་བ་ཅི་ལྟར་བཏབ་པའི་བྱིན་རླབས་དངོས་གྲུབ་གནང་ནས་ལྷ་ཚོགས་ཐམས་
ཅད་འོད་དུ་སྟེམས་སེ་ཞུ་ནས། ཁྱེད་རང་རྣམས་ཀྱི་ལུས་ངག་ཡིད་གསུམ་དང་མ་གཅིག་ལབ་ཀྱི་སྒྲོན་མའི་སྐུ་གསུང་ཐུགས་དབྱེར་མེད་པར་གྱུར་པའི་ངང་ལས། །
སེམས་མ་བཅོས་པར་གློད་ལ་ཞོག །དེ་ནས་གཏོར་མ་ལག་ཏུ་ཐོགས་ལ། ཡུམ་ཆེན་ཕ་རོལ་ཕྱིན་མ། རྒྱལ་བ་ཤཱཀྱ་ཐུབ་པ། འཇམ་དཔལ་སྨྲ་བའི་སེངྒེ། རྗེ་བཙུན་འཕགས་མ་
སྒྲོལ་མ། མཁའ་འགྲོ་སུ་ཁ་སིདྡྷི། བྲམ་ཟེ་ཨཱརྱ་དེ་ཝ། ཕ་གཅིག་དམ་པ་སངས་རྒྱས། སྐྱོ་སྟོན་བསོད་ནམས་བླ་མ། མ་ཅིག་ལབ་ཀྱི་སྒྲོན་མ། ཆོས་སྐུ་ཡེ་ཤེས་ཀྱི་
མཁའ་འགྲོ་མ། ལོངས་སྐུ་ཡེ་ཤེས་ཀྱི་མཁའ་འགྲོ་མ། སྤྲུལ་སྐུ་ཡེ་ཤེས་ཀྱི་མཁའ་འགྲོ་མ། སྐུ་སྤྲུལ་བདེ་ཆེན་དཀར་མོ། གསུང་སྤྲུལ་དམར་མོ་སྒྲ་སྒྲོགས། ཐུགས་

༄༅། །སྤྲུལ་ཁྲོས་མ་ནག་མོ། ཡོན་ཏན་གྱི་སྤྲུལ་པ་སེར་མོ་དོན་གྲུབ། །ཕྲིན་ལས་ཀྱི་སྤྲུལ་པ་སྣ་ཚོགས་མཐར་ཕྱིན། ཕ་རྒྱུད་ཐབས་ཀྱི་བརྒྱུད་པ། མ་
རྒྱུད་ཤེས་རབ་ཀྱི་བརྒྱུད་པ། སྲས་རྒྱུད་ཉམས་ཀྱི་བརྒྱུད་པའི་དཔལ་ལྡན་བླ་མ་དམ་པ་རྣམས་ཀྱིས་བྱིན་གྱིས་རློབས་ཤིག །ཐུགས་རྗེ་དང་བྱིན་རླབས་སྐྱེད་ཅིག །རྒྱུ་
ལས་ངན་དང་སྡིག་སྒྲིབ། རྐྱེན་གདོན་བགེགས་དང་འབྱུང་པོ། འབྲས་བུ་ན་ཚ་དང་སྡུག་བསྔལ་ཐམས་ཅད་དུས་ད་ལྟ་ཉིད་དུ་ཐབས་འདི་ལ་བརྟེན་ནས་ཞི་བར་བྱིན་
གྱིས་རློབས་ཤིག །ད་ལྟ་ཉིད་དུ་བྱིན་གྱིས་རློབས་ཤོག །མྱུར་བ་ཉིད་དུ་བྱིན་གྱིས་རློབས་ཤིག །རྒྱུ་འདོད་ཆགས་ཞེ་སྡང་གཏི་མུག་གསུམ། དུག་གསུམ་རང་སར་ཞི་
བར་བྱིན་གྱིས་རློབས། ནད་རླུང་དང་མཁྲིས་པ་བད་ཀན་གསུམ། ནད་གསུམ་རང་སར་ཞི་བར་བྱིན་གྱིས་རློབས། གདོན་ཕོ་གདོན་མོ་གདོན་ཀླུ་གདོན་གསུམ།
གདོན་གསུམ་རང་སར་ཞི་བར་བྱིན་གྱིས་རློབས། བདུད་ཐོག་བཅས་བདུད་དང་ཐོག་མེད་བདུད། དགའ་བྲོད་བདུད་དང་སྙེམས་བྱེད་བདུད། བདུད་བཞི་རང་སར་

ཞི་བར་གྱིས་རློབས། །ཕུང་པོ་གཟན་དུ་བསྐྱུར་བཟ ཉག་གཅིག་རྩད་ནས་ཆོད་པར༴ གཟན་བསྒྱུར་ལམ་དུ་འགྲོ་བར༴ ལུས་ཤ་ཁྲག་གི་མཆོད་སྦྱིན་གནད་དུ་འགྲོ་
བར༴ དངོས་མེད་ལྷ་འདྲེའི་འགྲོ་དོན་ནུས་པོར༴ མཆོག་དང་ཐུན་མོང་གི་དངོས་གྲུབ་ཚེ་འདི་ཉིད་ལ་ཐོབ་པར་བྱིན་གྱིས་རློབས་ཤོག །ཅེས་པ་དེ་ཙམ་གྱིས་ཆོག་ལ། སློབ་བུ་
གཅོད་མཁན་ཡིན་ན་འདི་མན་དགོས་སོ།། ཁྱད་པར་དུ་ཡང་ཆོས་སྐྱོང་ཕྱག་དྲུག་མགོན་པོ། བཀའ་སྲུང་སྤྱང་ཞོན་མཆེད་གསུམ། ལས་བདག་མཚན་མོ་སྒྲ་སྒྲོགས། བཙན་
རྒོད་ཟངས་རི་སྤུན་བདུན། ཤམས་པོ་གཟའ་བདུད་མགོ་དགུ །ཀླུ་རྒྱལ་དྲག་པོ་ཟླ་སྐྱོང་ལ་སོགས་པའི་གཅོད་ཡུལ་བརྒྱུད་པའི་ཆོས་སྐྱོང་སྲུང་མ་ཐམས་ཅད་ཀྱིས།
མ་ཅིག་ལབ་ཀྱི་སྒྲོན་མའི་བཀའ་དང་དམ་ལས་མ་འདའ་བར་རིགས་ཀྱི་བུ་འདི་ཡི་འགལ་རྐྱེན་བར་ཆད་ཐམས་ཅད་ཞི་བ་དང༌། མཐུན་རྐྱེན་བསམ་པ་ཡིད་བཞིན་དུ་
འགྲུབ་པའི་སྡོང་གྲོགས་མཛོད་ཅིག །ཏདྱ་ཐཱ། ཨོཾ་ག་ཏེ་སོགས། ཨོཾ་ཨཱཧཱུྃ། བྃ་གུ་རུ་ཧ་རི་ནི་ས་སིདྡྷི་ཧཱུྃ། མེ་ཏོག་གཏོར་ཞིང་། སྐྱེ་བ་བདུན་ལ་འགྲོ་དོན་མཛད། །དམ་པ་རྒྱ་

༄༅། །གར་གྱི་བཀྲ་ཤིས་ཤོག །མ་མི་མིན་ཡེ་ཤེས་མཁའ་འགྲོ་མ། །ལབ་ཀྱི་སྒྲོན་མའི་བཀྲ་ཤིས་ཤོག །རང་རིག་ཡེ་ཤེས་སྟོན་མཛད་པའི། །བླ་མ་
རྣམས་ཀྱི་བཀྲ༴ དངོས་གྲུབ་ངེས་པར་སྟེར་མཛད་པ། །ཡི་དམ་རྣམས་ཀྱི༴ བར་ཆད་ཐམས་ཅད་སེལ་མཛད་པའི། །ཆོས་སྐྱོང་རྣམས་ཀྱིའོ་དེས་ཆོས་དབང་
སེམས་ལ་བསྐུར་བ། ལྷ་དབང་ལུས་ལ་བསྐུར་བ། གཉིས་པོ་སོང་ནས་རྗེས་ཀྱི་བྱ་བ་གཉིས་ལས། དང་པོ་ནི་མ་གཅིག་གི་ཞལ་ནས། གནས་གཉན་ས་རི་ཁྲོད་
འགྲིམ་པར་གཅེས། །ལུས་གནད་རྩ་གཞི་ཀློད་པར་གཅེས། །ངག་གནད་ཉམས་དབྱངས་ལེན་པ་གཅེས། །སེམས་གནད་འདུ་ཤེས་བཤིགས་པ་གཅེས། །ཞེས་གསུངས་
པ་ལྟར། མ་ཅིག་ལབ་ཀྱི་སྒྲོན་མ། །ལྷག་པའི་ལྷར་བཟུང་ནས་གཅོད་ཡུལ་ཕྱག་རྒྱ་ཆེན་པོའི་ཉམས་སུ་ལེན་སྙམ་པ་འདིའི་རྗེས་ཟློས་མཛོད། གཙོ་བོས་ཇི་ལྟར་བཀའ་
སྩལ་པ། དེ་དག་ཐམས་ཅད་བདག་གི་བགྱི། །དེ་ཡང་གཅོད་ཀྱི་བཀའ་བབས་ཉི་མ་སེངྒེའི་ཞལ་ནས། །དམ་ཆོས་བདུད་ཀྱི་གཅོད་ཡུལ་འདི། །མ་རྒྱུད་མཁའ་

འགྲོའི་སྲོག་སྙིང་ཡིན། །བླ་མ་དམ་པའི་ཞལ་གདམས་ཡིན། །རྟོགས་ལྡན་རྣམས་ཀྱི་ཉམས་ཁྲིད་ཡིན། །དགོས་འདོད་འབྱུང་བའི་ནོར་བུ་ཡིན། །ནད་བརྒྱ་སེལ་བའི་
སྨན་གཅིག་ཡིན། །གདོན་བརྒྱ་འདུལ་བའི་གཉེན་པོ་ཡིན། །དུག་ལྔ་འདུལ་བའི་ཡེ་ཤེས་ཡིན། །འཁྲུལ་གཅོད་ཤེས་རབ་རལ་གྲི་ཡིན། །ཞེས་གསུངས་པ་ལྟར། བཅོམ་
ལྡན་འདས་ཀྱི་བཀའ་བར་པ་མཚན་ཉིད་མེད་པའི་སྐོར། ཨུ་རྒྱན་རིན་པོ་ཆེའི་འཕྲུལ་གཅོད། ནཱ་རོ་པཎ་ཆེན་གྱི་རོ་སྙོམས། ཕ་དམ་པ་རྒྱ་གར་གྱི་ཞི་བྱེད་རྣམས་ཀྱི་
 དོན་དང་དགོངས་པ་ཐམས་ཅད་མ་གཅིག་གི་གཅོད་དབང་འདི་ལ་འདུས་པ་ཡིན་པས། དེ་ལྟ་བུ་ཟབ་ཅིང་རྒྱ་ཆེ་བའི་དབང་ཟབ་མོ་ཐོབ་པའི་གཏང་རགས་ཀྱི་ཚུལ་ནི
དུ་མཎྜལ་ཕུལ། ༈ ས་གཞི་སྤོས་ཆུའི་སོགས། སློབ་མ་རྣམས་ཀྱི་གོང་ན་གཅོད་ཚོགས་བྱས་པ་ཡིན་ན་ཚོགས་ལ་རོལ། ལྷག་མ་གཏོར་འབུལ་གཞུང་ལྟར་བྱས། གཅོད་ཚོགས་མ་བྱས་ན་རྗེས་ཆོག་མེད་ཀྱང་ཆོག་ཏེ། དབང་
ལྷ་བསྟིམ་ཚར་བའི་ཕྱིར་རོ། །ཨེ་མ་ཧོ། གཅོད་ཀྱི་གཏོར་དབང་ཁྱེར་བདེ་འདི་ཉིད་ནི། །སྔོན་གྱི་དབང་དཔེ་རྒྱུད་ལྡན་ཡོད་ན་ཡང༌། །ནམ་མཁའ་སྒོ་འབྱེད་ཁ་འཕངས་གཞན་དུ་གཞག ། བློ་ཆུང་རྣམས་ཀྱི་འགྲེས་སོགས་བཤད་པར་དཀའ། །

༄༅། །གཞན་ཡང་གབ་འཁྲུག་ཅུང་ཟད་འདུས་པ་རྣམས། །བློ་དམན་རྣམས་ལ་ཕན་པའི་སེམས་བསྐྱེད་ནས། །ཕྱག་ལེན་མཐོང་བ་བརྒྱུད་ལས་ཁ་བསྐངས་ནས། །ཤིན་ཏུ་གསལ་བ་བལྟས་ཆོག་ཉེར་དུ་བཀོད། །དངོས་གཞི་
དབང་ཉིད་གཞུང་དོན་སོར་བཞག་ནས། ལོ་རྒྱུས་ལག་ལེན་ཁོ་བོས་གསར་དུ་སྦྱར། །འདི་ལ་འགལ་འཁྲུལ་ཉེས་ཚོགས་ཅི་མཆིས་པ། །མ་གཅིག་ཆོས་བདག་ཌཱཀྐིའི་ཚོགས་ལ་བཤགས། །འདི་བྲིས་དགེ་བ་འདི་ལ་འབྲེལ་ཐོགས་རྣམས། །
ཚེ་རབ་ཀུན་ཏུ་མ་གཅིག་རྗེས་བཟུང་ནས། །རྒྱལ་བའི་ཡུམ་གྱིས་གོ་འཕང་མྱུར་ཐོབ་ཤོག །ཅེས་པ་འདི་ཉིད་གཅོད་ལ་མོས་པ་ཡི། །རཱ་གའི་མིང་ཅན་རི་ཁྲོད་པ་དེས་སྦྱར། ཕྱོགས་དུས་ཀུན་ཏུ་བཀྲ་ཤིས་བདེ་ལེགས་ཤོག ༈ གཏོར་དབང་
རྫོགས་ནས་བཀའ་གཏད་འཚམས་སུ་འདི་སྦྱར་རོ། །སྟོང་ཉིད་མཚོན་པའི་ཌ་མ་རུ །སྣང་བ་ཐབས་ཀྱི་རང་སྒྲ་སྒྲོགས། །ཟུང་འཇུག་གྲགས་སྟོང་གཉིས་སུ་མེད། །སྐལ་ལྡན་ཁྱོད་
ཀྱི་རབ་ཏུ་འཁྲོལ། །སྣང་སྲིད་དབང་དུ་སྡུད་པ་ཡི། །མི་རྐང་གླིང་བུ་འདི་བུས་ལ། །རིག་པ་གཏད་མེད་ཟང་ཐལ་སྒོམས། །ཡུམ་གྱི་དོན་དྲན་འགྲོ་དོན་གྱིས། །
གཟའ་གཏད་མེད་པའི་སྤྱོད་པ་ཡིས། །གང་ཤར་ཡེ་ཤེས་རྒྱན་གྱུར་པའི། །ཕྱག་རྒྱ་ལྔ་འདི་རབ་ཟུང་ལ། །སེམས་ཅན་དོན་ནི་འགྲུབ་པར་གྱིས། །ཞེས་པ་འདི་ནི་རིག་འཛིན་རྟ་

མགྲིན་མགོན་པོས་མ་ཅིག་ཞལ་གཟིགས་སྐབས་སུ་གཅོད་དབང་གནས་མདོ་ལུགས་ཇི་བཞིན་ལ་གང་གི་དབང་རྫས་གསུམ་པོ་ཁྱད་པར་ཅན་དུ་གནང་བ། དམ་པ་དེ་ཉིད་ཀྱིས་རིག་འཛིན་ཆེན་པོ་རྡོ་རྗེ་དྲག་པོ་ལ་གནང་བ་རྗེ་ཉིད་ཀྱི་དྲུང་
ནས༑ ཕྲན་རྒྱལ་ཁམས་པ་གུ་རུ་མ་ཎི་པ་བཀའ་དྲིན་དུ་བསྩལ་བ་བཅོས་སླད་མེད་པར་ཇི་བཞིན་ཡི་གེ་བཀོད་པ་དར་རྒྱས་འཕེལ།། །།དགེའོ། །སརྦ་མངྒ་ལཾ།། །།

༄༅། །མཐའ་གཏད་མེ་ཡི་གཟེར་བུ་ཞེས་བྱ་བ། དམིགས་པ་ཕྱག་ལེན། འདོན་ཆ་ལྟས་ཆོག་ཏུ་བཀོད་པ་བཞུགས་སོ།།

༄༅། །ན་མོ་པྲ་ཛྙཱ་པ་ར་མི་ཏ་ཡེ། ཡུམ་ཆེན་ཌཱཀྐིའི་ཚོགས་ལ་ཕྱག་འཚལ་ནས། །མཐའ་གཏད་མེ་ཡི་
གཟེར་བུ་ལྟས་ཆོག་བཀོད། །ཆོས་བདག་ཌཱཀའི་བཀའ་གནང་བྱིན་གྱིས་རློབས། །ནད་པའི་ལུས་དཀྲུས་པའི་ཁུ་བས་ཟན་བརྫིས་
ལུས་ལ་གྲུད་ལ། ཆང་བུ་བརྒྱ་རྩ་བརྒྱད་བྱ། རེ་རེ་ལ་ཤ་དུམ་སླན། ནད་པའི་གཟུགས་མཛུབ་གང་ཙམ་བཅས་ལ་གོས་རྙིང་གི་གཏུམས་སྣལ་མས་དཀྲིས་ལ་སྦྱར་འདྲ་བ་
གཅིག་བྱས། དེ་ལ་སྐྱ་དང་སེན་མོ་དྲི་མ་རྣམ་བྱང་སླན། ས་སྣོད་གཅིག་ཏུ་བཞག་གོ །སྤྱན་ནེའམ་སུ་རུ་སོགས་ལ་མེ་ཐོམ་དགུ་བཅིངས་བཞག །ས་སྟེག་གཅིག་བཅག་ལ་

༄༅། །དེར་རྡུལ་མཚོན་ནམ་སོལ་པས་གྲུ་གསུམ་དབུས་སུ་ཡི་གེ་ཧཱུྃ་གིས་མཚན་པ་གཅིག་བྲིས། དེའི་སྟེང་དུ་ཤིང་སྣ་ཚོགས་བརྩིགས། གཅོད་ཚོགས་ཀྱི་
སྐབས་སམ། ལུས་སྦྱིན་ཙམ་གྱི་ཡང་མཆོད་སྟེ། དང་པོ་ལུས་སྦྱིན་བྱས་དེ་ནས། ཕཊཿ  རང་ཉིད་སྐད་ཅིག་གི་དུར་ཁྲིད་ཀྱི་བདག་མོ་ཁྲོས་མ་
ནག་མོ་སྐུ་མདོག་མཐིང་ནག་ཞལ་གཅིག་ཕྱག་གཉིས་སྤྱན་གསུམ་མཆེ་བ་བཞི་གཙིགས་པ། སྐུ་ལ་དུར་ཁྲོད་ཀྱི་ཆས་
བརྒྱད་ཀྱི་བརྒྱན་ཅིང་པད་ཉིད་བཾ་གྱི་གདན་ལ་གར་སྟབས་ལིང་ངེར་བཞུགས་པ། ཕྱག་གཡས་མེ་ཡི་ཧོམ་གཟར་

ཕྱར་ཞིང་གཡོན་མི་རྐང་གླིང་བུ་འབུད་པས་ལྷ་སྲིན་དབང་དུ་སྡུད་པ། སྐུ་ཡི་སྲིད་པ་གསུམ་ཁྱབ་པ་ཁམས་གསུམ་དབང་དུ་སྡུད་པ་སྲིད་གསུམ་ཟིལ་གྱིས་གནོན་པའི་
སྐུར་གྱུར། །དེ་ནས་ངར་གླུད་ཆང་བུ་ཤ་དུམ་རྣམས་བྲན་ལ་ནད་པ་མདུན་དུ་བསྙལ་ལ། ཕཊཿ   མདུན་གྱི་ནམ་མཁར་མ་ཅིག་ལབ་ཀྱི་སྒྲོན་མ་སྐུ་མདོག་དཀར་མོ་དར་དཀར་གྱི་རལ་ག་
གསོལ་བ། དབུ་སྐྲ་སིལ་མས་སྐུ་རྒྱབ་ཁེབས་པ། ཕྱག་གཡས་ཌཱ་མ་རུ་འཁྲོལ་ཞིང་གཡོན་དྲིལ་བུ་དཀུར་བརྟེན་ནས། པདྨ་ཟླ་བའི་གདན་ལ་གར་སྟབས་ལིང་ངེ་
བཞུགས་པ་མངོན་སུམ་དུ་གསལ་བར་གྱུར། ཕཊ་ཕཊ། ནད་པའི་སྙིང་ཁར་རྣམ་པར་ཤེས་པ་ཚེ་བསོད་ནམས་རླུང་སེམས་ཐམས་ཅད་འདུས་པའི་ངོ་བོ། འོད་ཀྱི་
ཐིག་ལེ་བྱ་མ་སར་གྱི་སྒོ་ང་ཙམ་འཕར་ལ་ཁད་པ་ཡར་ལ་ཁད་པ། ཕཊ་དབུ་མའི་ལམ་ནས་རྒྱངས་སེ་ཐོན་ནས་མ་གཅིག་གི་ཐུགས་ཀར་ཐིམ་པར་གྱུར། ཕཊ་ཕཊ་
ཕཊ༑ ན་མོ་དྲིན་ཆེན་གཅོད་ཡུལ་བརྒྱུད་པའི་བླ་མ་དམ་པ་རྣམས་ཀྱི་བདེན་པ་དང་། དཀོན་མཆོག་གསུམ་གྱི་བདེན་པ་དང༌། མ་གཅིག་ལབ་ཀྱི་སྒྲོན་མ་བདུད་

༄༅། །འདུལ་ཁྲོས་མ་ནག་མོའི་བདེན་པ་དང་། རིགས་ལྔའི་མཁའ་འགྲོ་བྱེ་བ་འབུམ་སྡེ་རྣམས་ཀྱི་བདེན་པ་དང༌། བདེན་པ་ཆེན་པོའི་མཐུས། ནད་པ་
འདིའི་དང་པོ་ནད་ཀྱི་སྣ་འདྲེན་པ། བར་དུ་ནད་ཀྱི་ཚང་བཅའ་བ། ཐ་མ་ནད་ལ་མི་ཕན་པར་བྱེད་པ། ཚེ་ལ་རྐུ་བ། སྲོག་ལ་འཇབ་པ་ཡིད་ལ་བརླམས་པ་བླ་ལ་
འཁྱེར་བར་བྱེད་པའི་ལུས་གདོན་རྒྱབ་བརྟེན་དང་བཅས་པ། ནད་ནད་བདག་དང་བཅས་པ། གདོན་སྣ་འདྲེན་དང་བཅས་པ། བཀའ་དང་དམ་ལ་མི་གནས་པ། 
འགྱུ་ལོག་འཕར་ལྡང་བྱེད་པ། མགོ་གཡོག་མགོ་བསྐོར་བྱེད་པ་གང་ཡིན་པ་ཐམས་ཅད། སྐད་ཅིག་རང་དབང་མེད་པར་བེམ་པོ་དང་དབྱེར་མེད་པའི་ངར་མི་ཆང་བུ་
ཤ་དུམ་འདི་རྣམས་ལ་ཁུག་ཅིག །བཛྲ་ཨངྐ་ཤ་ཛཿ བཛྲ་པཱ་ཤ་ཧཱུྃ། བཛྲ་སྤོ་ཊ་བྃཿ བཛྲ་གཎྜེ་ཧོཿ  ཧཱུྃ་ཧཱུྃ་ཧཱུྃ། ཕཊ་ཕཊ་ཕཊ། ཅེས་ལན་གསུམ་བྱ། དེ་ནས་མེ་ཐབ་དེ་བྲན་ལ། ཕཊ།
སྐད་ཅིག་གིས་རྃ་ལས་དྲག་པོའི་མེ་ཐབ་གྲུ་གསུམ་དམར་ནག་ཡངས་ཤིང་རྒྱ་ཆེ་བ། བསྐལ་པའི་མེ་དཔུང་རབ་ཏུ་འབར་ཞིང་འཚུབས་པའི་དབུས་སུ་ཡི་གེ་ཧཱུཾ་དམར་

ནག་ཡོངས་སུ་གྱུར་པ་ལས། ངོ་བོ་ཁྲོས་མ་ནག་མོ་ལ་རྣམ་པ། གནམ་ལྕགས་ཀྱི་སྡིག་པ་དམར་ནག་རི་རབ་ཙམ་པ། ཡ་ཁ་གནམ་ལ་བྱས་པ་མ་ཁ་ས་ལ་བྱས་པ།
མཆེ་བ་གངས་རི་ལྟར་གཙིགས་པ། ཁ་ནས་བསྐལ་བའི་མེ་འབར་བ། སྣ་ནས་བསྐལ་པའི་རླུང་ནག་འཚུབས་པ། མིག་ཉི་ཟླ་ལྟར་བགྲད་པ། ལུས་སྙིར་མས་གང་
བའི་གསེབ་ནས་རྡོ་རྗེ་མེའི་ཚྭ་ཚྭ་འཕྲོ་བ། རྭ་གཡས་སྲིད་པའི་རྩེ་ནས་བསྙིལ་བ། གཡོན་པས་ས་འོག་སེང་ནས་གཡེངས་པ། རྐང་ལག་ལྕག་ཀྱུ་ལྟར་ཕྱོགས་བརྒྱད་ལ
དུ་བསྒྲད་པ། དྲི་མ་མི་སྡུག་པས་སྟོང་གསུམ་ཁྱབ་པ། ལུས་ལ་མཚོན་ཆའི་བ་སྤུ་སྐྱེས་པ། མཐོང་བ་ཙམ་གྱིས་ལྷ་སྲིན་ཐམས་ཅད་བརྒྱལ་བར་བྱེད་པའི། སྙིང་ཁར་
ཡི་གེ་ཧཱུཾ་དམར་ནག་ལས་མེ་འབར་བས་ཁོག་པ་མེ་ཡི་རང་བཞིན་དུ་ཡོད་པ། ཡེ་ཤེས་ཀྱི་ཁྲོ་བོ་ཁྲོ་མོ་ཐམས་ཅད་ཀྱིས་མཐུ་སྟོབས་གཅིག་ཏུ་བསྡུས་པའི་ལས་ཀྱི་སྲིན་
པོ་ཆེན་པོར་གྱུར། ཕཊ་ཕཊ་ཕཊ། དེའི་ཐུགས་ཀའི་ཧཱུཾ་ལས་འོད་ཟེར་འཕྲོས་པས་རང་བཞིན་གྱིས་གནས་ནས་ཡེ་ཤེ་ཁྲོ་བོ་ཁྲོ་མོ་ཐམས་ཅད་ཀྱི་ཐུགས་ཀ་ནས་སྤྲུལ་

༄༅། །པའི་སྡིག་རྒོད་དེ་འདྲ་བ་དཔག་ཏུ་མེད་པ་ཆར་ལྟར་བབས་ནས་དབྱེར་མེད་དུ་ཐིམ་པར་གྱུར། བཛྲ་ས་མ་ཛཿ  ཛཿ ཧཱུཾ་བཾ་ཧོ། ཕཊ་ཕཊ། ཧཱུཾ་སྐྱེ་
མེད་ཆོས་སྐུ་ཡུམ་ཆེན་མཁའ་ཀློང་ན། །ཡེ་ཤེས་མེ་དཔུང་འབར་བའི་ཀློང་དཀྱིལ་ན། །མ་གཅིག་བདུད་འདུལ་ཁྲོས་མ་ནག་མོ་ནི། །གདུག་པ་འདུལ་ཕྱིར་གནོམ་
ལྕགས་སྡིག་པར་སྤྲུལ། །དམར་ནག་ལུས་ནི་རི་རྒྱལ་ལྷུན་པོ་འདྲ། །བ་སྤུ་མཚོན་ཆ་སྣ་ཚོགས་ཟིངས་སེ་ཟིང་། །རྭ་ཅོ་གཡས་པས་སྲིད་པའི་རྩེ་ནས་བསྙིལ། །རྭ་ཅོ་
གཡོན་པས་ས་འོག་སྟེང་ནས་གཡེངས། །རྐང་ལག་བརྒྱུད་ཀྱི་ཕྱོགས་མཚམས་གདོན་ཚོགས་བཅོམ། །སྤྱན་མིག་བགྲད་པས་ལྷ་སྲིན་བརྒྱལ་བར་བྱེད། །གདུག་པའི་
དྲི་ངན་འཐུལ་བས་གནོད་བྱེད་མྱོས། །གནམ་ས་ལྟ་བུའི་ཁ་ནས་བསྐལ་མེ་འབར། །གངས་རི་ལྟ་བུའི་མཆེ་བས་ལུས་གདོན་ཟ། །ལྕེ་ནི་གློག་འཁྱུག་ང་རོ་འབྲུག་
སྟོང་ལྡིར། །བསྐལ་པའི་མེ་འབར་རྡོ་རྗེའི་ཚྭ་ཚྭ་འཕྲོ། །ཡེ་ཤེས་ཁྲོ་བོ་ཁྲོ་མོའི་མཐུ་ནུས་ཀུན། །གཅིག་བསྡུས་ལས་ཀྱིས་སྲིན་པོ་གདུག་པ་ཅན། །དམ་སྲི་འབྱུང་པོའི་

གཤེད་མ་ཁྱོད་ལ་བསྟོད། །བཀའ་ལས་འདས་པའི་གནོད་བྱེད་བདུད་དང་བགེགས། །ཐམས་ཅད་ཐལ་བ་རྡུལ་ཕྲན་བཞིན་དུ་རློག །རྣམ་ཤེས་མི་དམིགས་ཡུམ་
ཆེན་ཀློང་དུ་བསྟིམ། །རྣལ་འབྱོར་བཅོལ་བའི་ཕྲིན་ལས་འགྲུབ་པར་མཛོད། །ཕཊ་ཕཊ། ཅེས་བསྟོད་ཅིང་དམིགས་པ་ངར་བསྐྱེད་ལ། རང་ཉིད་ཁྲོས་མ་ནག་མོས་ལུས་གདོན་གནས་བྱེད་དེ་མངོན་
སུམ་སྡིག་པའི་ཁར་འཕང་བས་ཧབ་ཧབ་ཟོས་པར་བསམ་ལ། སྤུར་གྱི་གཟུགས་དེ་ལག་ཏུ་ཐོག་ལ། ནད་པ་འདི་ལ་གནོད་ཅིང་འཚེ་བར་བྱེད་པའི། ཕོ་གདོན་རྒྱལ་འགོང་དམ་སྲི། མོ་གདོན་འདྲེ་
མོ་སྲིན་མོ། །ཀླུ་གདོན་ཐེའུ་རང་འབྱུང་པོ། ནད་འདྲེ་གཅོང་སྲི། ལུས་གདོན་རྒྱབ་བརྟེན་དང་བཅས་པ། ནད་ནད་བདག་དང་བཅས་པ། གདོན་སྣ་འདྲེན་དང་བཅས་
པ་ཐམས་ཅད། གནམ་ལྕག་སྡིག་རྒོད་འབར་བའི་ཞལ་དུ་བསྟབ་བོ། །བཞེས་ཤིག །ཕཊ་ཕཊ་ཕཊ། ཅེས་སྤུར་གཟུགས་དེ་མེ་ནང་དུ་འཕེན་ལ་ཌ་དྲིལ་རྐང་དུང་བཏང༌། སླར་ཡང་ཆང་བུ་ཤ་
དུམ་རེ་རེ་ནས་འཕེན་ཅིང་། ཧཱུཾ་ལས་གདོན་ནད་འདྲེ་གཅོང་སྲི་རྣམས། གནམ་ལྕག་སྡིག་པའི་ཞལ་དུ་བཏབ། བཞེས་ཤིག་རོལ་ཅིག་ཁ་རཾ་ཁཱ་ཧི། རྣམ་ཤེས་ཆོས་ཀྱི་དབྱིངས་

༄༅། །སུ་དྲོངས། ཕཊ། ཅེས་ཆང་བུ་ཤ་དུམ་མ་རྫོགས་པར་བརྒྱ་རྩ་བརྒྱད་བྱའོ། །དེ་ནས་ནད་པའི་མི་བསྲུང་བྱ་དུ་ཡོད་ཀྱི་རྣམ་ཤེས་སྤར་སྟེ། ཕཊ། ནད་པ་དང་སྲུང་བྱ་རྣམས་ཀྱི་སྙིང་
ཀར་རྣམ་པར་ཤེས་པ། བླ་ཚེ་བསོད་ནམས་རླུང་སེམས་ཐམས་ཅད་འདུས་པའི་ངོ་བོ། འོད་ཀྱི་ཐིག་ལེ་བྱ་མ་སར་གྱི་སྒོ་ང་ཙམ་དེ། དབུ་མའི་ལམ་ནས་རྒྱང་སེ་ཐོན་
ནས་ནམ་མཁའི་མ་ཅིག་གི་ཐུགས་ཀར་ཐིམ་པར་གྱུར། ཕཊ་ཕཊ་ཕཊ། ནད་པ་དང་བསྲུང་བྱ་རྣམས་ཀྱི་བེམ་པོ་ལུས་གདོན་དང་བཅས་པ་གནམ་ལྕགས་སྡིག་རྒོད་
འབར་བའི་ཞལ་དུ་བསྟབ་བོ་བཞེས་ཤིག་ཁྱེར་ཅིག་བྲོ་ཞིག་འཐུང་ཞིག །ཌཱ་དྲིལ་དང་བཅས། ཕཊ། བརྒྱ་རྩ་བརྒྱད་བརྗོད་པའི་ཚེ། ནད་པ་དང་བསྲུང་བྱ་ཐམས་ཅད་མེ་ཡི་སྟེང་དུ་ཕར་མཆོངས་ཚུར་མཆོངས་
བྱེད་བཅུག །ནད་པ་མཆོངས་མི་ཐུབ་ན་ཕྱིར་ཁྱོག་བྱེད་ལ་མེ་ཁ་ན་གཡུག་བཅུག་གོ །དེ་ནས་ནད་པ་ལ་གོས་སྤུ་མེད་བཀོན་ལ་རང་མདུན་དུ་བསྙལ། མེ་ཐོམ་ཆེ་བ་གཅིག་དབུས་སུ་བཞག །ཆུང་བ་བརྒྱད་ཀྱི་བསྐོར་ལ་བཞག་ནས་བྲན།
ཕཊ༑ སྐད་ཅིག་གིས་རྃ་ལས་མེ་ཧོཾ་དཀར་པོ་ཟུར་བརྒྱད་པའི་དབུས་སུ་ཨོཾ་ལས་འཁོར་ལོ་དཀར་པོ་མེ་དཔུང་དཀར་པོ་འབར་བ། ཤར་དུ་རཾ་ལས་མེ་ཧོཾ་ཟླུམ་པོ་

མཐིང་ཁའི་དབུས་སུ་ཧཱུྃ་ལས་རྡོ་རྗེ་སྔོན་པོ་མེ་དཔུང་མཐིང་ཁ་འབར་བ། ལྷོར་རྃ་ལས་མེ་ཧོཾ་སེར་པོ་གྲུ་བཞིའི་དབུས་སུ་ཏྲྃ་ལས་རིན་ཆེན་སེར་པོ་མེ་དཔུང་སེར་པོ་
འབར་བ། ནུབ་ཏུ་རྃ་ལས་མེ་ཧོཾ་ཟླ་གམ་དམར་པོའི་དབུས་སུ་ཧྲཱིཿ ལས་པདྨ་དམར་པོ་མེ་དཔུང་དམར་པོ་འབར་བ། བྱང་དུ་རྃ་ལས་མེ་ཧོཾ་གྲུ་གསུམ་ལྗང་ཁུའི་དབུས་
སུ་ཨཱཿ ལས་རྡོ་རྗེ་རྒྱ་གྲམ་མེ་དཔུང་ལྗང་ཁུ་འབར་བ། ཤར་ལྷོར་རྃ་ལས་མེ་ཧོཾ་ཟླུམ་པོ་དཀར་པོའི་དབུས་སུ་ཛཿ ལས་ལྕག་ཀྱུ་དཀར་པོ་མེ་དཔུང་དཀར་པོ་འབར་བ།
ལྷོ་ནུབ་ཏུ་རྃ་ལས་མེ་ཧོཾ་སེར་པོ་གྲུ་བཞིའི་དབུས་སུ་ཧཱུྃ་ལས་ཞགས་པ་སེར་པོ་མེ་དཔུང་སེར་པོ་འབར་བ། ནུབ་བྱང་དུ་རྃ་ལས་མེ་ཧོཾ་ཟླ་གམ་དམར་པོའི་དབུས་སུ་བཾ་
ལས་ལྕག་སྒྲོག་དམར་པོ་མེ་དཔུང་དམར་པོ་འབར་བ། བྱང་ཤར་དུ་རྃ་ལས་མེ་ཧོཾ་ལྗང་ཁུ་གྲུ་གསུམ་གྱི་དབུས་སུ་ཧོཾ་ལས་དྲིལ་བུ་ལྗང་ཁུ་མེ་དཔུང་ལྗང་ཁུར་འབར་བ་
གྱུར༔ ཕཊ་ཕཊ་ཕཊ། རང་བཞིན་གྱི་གནས་ནས་ཡུམ་ཆེན་མོའི་ཐུགས་ཡེ་ཤེས་ལྔ་དང་ཚད་མེད་པ་བཞི། མེ་དཔུང་དང་ཕྱག་མཚན་གྱི་རྣམ་པར་སྤྱན་དྲངས་གཉིས་

༄༅། །སུ་མེད་པར་ཐིམ། ཨོཾ་ཧཱུྃ་ཏྲཾ་ཧྲཱིཿ ཨཱཿ ཛཿ  ཧཱུྃ་བཾ་ཧོཿ  ཨཱ་བེ་ཤ་ཡ་ཨཱ་ཨ། ཕཊ་ཕཊ་ཕཊ། དེ་ནས་མེ་ཐོམ་དེ་རྣམས་སྔོན་མེ་ཧོཾ་གྱི་མེ་ལ་རེ་རེ་ཁར་སྒར་ཤོམ་བྱས། ཕྱོགས་སོ་སོར་མ་
འཆུག་པར་ཡོད་ན་མི་བརྒྱད་དགུས་སོ་སོར་སྤར་ཞིང་གཅོད་པར་གཏད་མར་ག་བྱས་ལ། ཧཱུྃ་དང་པོ་མེ་བྱུང་གང་ནས་བྱུང་། །སྔོན་ཚེ་བསྐལ་པ་དང་པོ་ལ། །ཆོས་སྐུ་ཡུམ་ཆེན་ཐུགས་ཀ་ནས། །
ཡེ་ཤེས་ལྔ་ཡི་མེ་བྱུང་བས། །དུག་ལྔའི་ཕུང་པོ་གཏན་ནས་བརླག །ཡེ་ཤེས་ལྔ་རུ་ལྷུན་གྱིས་གྲུབ། །ཚད་མེད་བཞི་ཡི་མེ་བྱུང་བས། །སྐྱེ་བ་རྣམ་བཞིའི་འཁྲུལ་པ་
བརླག ༑ཚད་མེད་བཞི་རུ་ལྷུན་གྱིས་གྲུབ། །དོ་ནུབ་དུར་ཁྲོད་ཕོ་བྲང་འབར་བ་འདིར། །ཉོན་མོངས་དུག་ལྔའི་བུད་ཤིང་ལ། །ཡེ་ཤེས་ལྔ་ཡི་མེ་སྦར་བས། །སྐུ་ལྔ་ཡེ་
ཤེས་འགྲུབ་གྱུར་ཅིག །སྐྱེ་བ་རྣམ་བཞིའི་བུད་ཤིང་ལ། །ཚད་མེད་བཞི་ཡི་མེ་སྦར་བས། །འཕྲིན་ལས་རྣམ་བཞི་འགྲུབ་གྱུར་ཅིག །ཨོཾ་ཧཱུྃ་ཏྲཱྃ་ཧྲཱིཿ ཨཱ་ཛཿ ཧཱུྃ་བཾ་ཧོཿ ཛྭ་ལ་
རྃ༑ དེ་ནས་རེ་རེ་ནས་སྤར་ལ་ལག་ཏུ་ཐོག །འདི་དམག་ཐབས་ཏེ་མཇུག་ནས་ཡང་རིམ་པར་རྒྱབ་བོ། །དེ་ཡང་རང་ཁྲོས་མའི་ཕྱག་གཡས་མེ་ཡི་ཧོ་གཟར་དེས་མེ་ཐབ་རེ་རེའི་ཁར་བླང་ནས་རྒྱབ་ནས། བེམ་པོ་ལུས་གདོན་དང་བཅས་པ་

གཞོབ་ཐུལ་ཐུལ་ཚིག་ནས་དངོས་མེད་སྟོང་སོང་སོང་དུ་སོང་བར་བསྒོམ་མོ། །ཧཱུྃ་བྱང་ཤར་དྲག་པོའི་ལས་ཀྱི་དུར་ཁྲོད་ཆེན་པོ་ནས། །བཏང་སྙོམས་ཚད་མེད་མེ་དཔུང་འབར་བ་འདི། །
ལན་གཅིག་ལུས་གདོན་སྟེང་དུ་འཕྲོས། །མེ་ལྕེ་ལྗང་ཁུས་སྟོང་གསུམ་གང་། །ཡེ་ཤེས་མེ་སྒྲ་འབྲུག་ལྟར་ལྡིར། །སྤྲུལ་པའི་མེ་ལྕེ་གློག་ལྟར་ཁྱུག །ཡང་སྤྲུལ་ཚྭ་ཚྭ་སྐར་
ལྟར་འཁྱུག །དྲིལ་བུ་ལྗང་མོའི་ཚོགས་ཀྱང་དེ་འདྲ་སྟེ། །ཚངས་པའི་འཇིག་རྟེན་མན་ཆད་དང་། །ས་འོག་ལྟོ་ཕྱེ་ཡན་ཆད་ཀྱིས། །གནོད་བྱེད་བསྒྲལ་བའི་འཕྲིན་ལས་
མཛོད༑ །ཕཊ་ཕཊ། ཅེས་བརྒྱབ། དེས་འཕྲོས་སོ། །ཧཱུྃ་ནུབ་བྱང་དབང་སྡུད་ལས་ཀྱི་དུར་ཁྲོད་ཆེན་པོ་ནས། །དགའ་བ་ཚད་མེད་མེ༔ ལན་གཅིག་གནོདམེ་ལྕེ་དམར་པོས༴
ཡེ་ཤེས་མེ་སྒྲ༴ སྤྲུལ་པའི་མེ་ལྕེ༴ ཡང་སྤྲུལ་ཚྭ་ཚྭ་༴ ལྕག་སྒྲོགས་དམར་པོའི༴ ཚངས་པའི་འཇིག༴ ས་འོག་ལྟོ་འཕྱེ༴ གནོད་བྱེད་བསྒྲལ་བའི་འཕྲིན་ལས་མཛོད།
ཕཊ་ཕཊ། ཧཱུྃ་ལྷོ་ནུབ་རྒྱས་པ་ལས་ཀྱི་དུར་ཁྲོད་ཆེན་པོ་ནས། །སྙིང་རྗེ་ཚད་མེད༴ ལན་ཅིག་གནོད༴ མེ་ལྕེ་སེར༴ ཡེ་ཤེས་མེ༴ སྤྲུལ་པའི་མེ༴ ཡང་སྤྲུལ་ཚ༴ ཞགས་

༄༅། །པ་སེརཚངས་པའི༴ ས་འོག་ལྟོ༴ གནོད་བྱེད་བསྒྲལ་བའི་འཕྲིན་ལས་མཛོད། །ཕཊ་ཕཊ། ཧཱུྃ་ཤར་ལྷོ་ཞི་བའི་ལས་ཀྱི་དུར་ཁྲོད་ཆེན་པོ་
ནས༑ །བྱམས་པ་ཚད༴ ལན་གཅིག༴ མེ་ལྕེ་དཀར༴ ཡེ་ཤེས་མེ༴ སྤྲུལ་པའི་མེ༴ ཡང་སྤྲུལ་ཚ༴ ལྕགས་ཀྱུ་དཀར༴ ཚངས་པའི༴  ས་འོག་ལྟོ༴ གནོད་བྱེད་བསྒྲལ་
བའི་ཕྲིན་ལས་མཛོད། །ཕཊ་ཕཊ། ཧཱུྃ་བྱང་ཕྱོགས་ལས་ཀྱི་རིགས་ཀྱི་དུར་ཁྲོད་ཆེན་པོ་ནས། །བྱ་གྲུབ་ཡེ་ཤེས༴ ལན་གཅིག༴ མེ་ལྕེ་ལྗང༴ ཡེ་ཤེས་མེ༴ སྤྲུལ་པའི་
མེ༴ ཡང་སྤྲུལ་ཚ༴ ལས་ཀྱི་མཁའ་འགྲོ༴ ཚངས་པའི༴ ས་འོག་ལྟོ༴ གནོད་བྱེད་བསྒྲལ་བའི་ཕྲིན་ལས་མཛོད། ཕཊ་ཕཊ། ཧཱུྃ་ནུབ་ཕྱོགས་པདྨ་རིགས་ཀྱི་དུར་ཁྲོད་
ཆེན་པོ་ནས། །སོར་རྟོགས་ཡེ་ཤེས༴ ལན་གཅི༴༔ མེ་ལྕེ་དམར༴ ཡེ་ཤེས་མེ༴ སྤྲུལ་པའི་མེ༴ ཡང་སྤྲུལ་ཚ༴ པདྨ་མཁའ༴ ཚངས་པའི་འཇིག༴ ས་འོག་ལྟོ༴
གནོད་བྱེད་བསྒྲལ་བའི་ཕྲིན་ལས་མཛོད། ཕཊ་ཕཊ། ཧཱུྃ་ལྷོ་ཕྱོགས་རིན་ཆེན་རིགས་ཀྱི་དུར་ཁྲོད་ཆེན་པོ་ནས། །མཉམ་ཉིད་ཡེ༴ ལན་གཅིག༴ མེ་ལྕེ་སེར༴ ཡེ་ཤེས་

མེ༴ སྤྲུལ་པའི་མེ༴ ཡང་སྤྲུལ་ཚ༴ རིན་ཆེན་མཁའ་འགྲོའི༴ ཚངས་པའི་འཇིག་རྟེན༴ ས་འོག་ལྟོ་འཕྱེ༴ གནོད་བྱེད་བསྒྲལ་བའི་ཕྲིན་ལས་མཛོད། །ཕཊ་ཕཊ། ཧཱུྃ་
ཤར་ཕྱོགས་རྡོ་རྗེ་རིགས་ཀྱི་དུར་ཁྲོད་ཆེན་པོ་ནས། །མེ་ལོང་ཡེ་ཤེས༴ ལན་གཅིག་གནོད༴ མེ་ལྕེ་སྔོན་པོས༴ ཡེ་ཤེས་མེ་སྒྲ༴ སྤྲུལ་པའི་མེ་ལྕེ༴ ཡང་སྤྲུལ་ཚ་ཚ༴
རྡོ་རྗེ་མཁའ་འགྲོའི་ཚོགས༴ ཚངས་པའི་འཇིག༴ ས་འོག་ལྟོ་འཕྱེ༴ གནོད་བྱེད་བསྒྲལ་བའི་ཕྲིན་ལས་མཛོད༴ ཕཊ་ཕཊ། ཧཱུཾ་དབུས་ཕྱོགས་དེ་བཞིན་རིགས་ཀྱི་དུར་
ཁྲོད་ཆེན་པོ་ནས། །ཆོས་དབྱིངས་ཡེ་ཤེས་མེ་དཔུང་འབར་བ་འདི། །ལན་ཅིག་གནོད་བྱེད་སྟེང་དུ་འཕྲོས། །མེ་ལྕེ་དཀར་པོས་སྟོང་གསུམ་གང་། །ཡེ་ཤེས་མེ་སྒྲ་
འབྲུ་ལྟར་ལྡིར། །སྤྲུལ་པའི་མེ་ལྕེ་གློག་ལྟར་འཁྱུག །ཡང་སྤྲུལ་ཚ་ཚ་སྐར་ལྟར་འཁྲུག །སངས་རྒྱས་མཁའ་འགྲོའི་ཚོགས་ཀྱང་དེ་འདྲ་སྟེ། ཚངས་པའི་འཇིག་རྟེན་
མན་ཆད་དང༌། །ས་འོག་ལྟོ་འཕྱེ་ཡན་ཆད་ཀྱིས། །གནོད་བྱེད་བསྒྲལ་བའི་འཕྲིན་ལས་མཛོད། །ཕཊ་ཕཊ་ཕཊ། ལུས་གདོན་གང་ཡིན་པ་ཚིག་ནས་ནག་ཐུལ་ཐུལ་སོང་བར་བསྒོམ། །དེ་

༄༅། །ནས་མི་མང་པོས་ནད་པའི་གཟུགས་བཞི་ལ་བཟུང་ནས་མེའི་ཁ་ལ་ཕར་གཡུག་ཚུར་གཡུག་བྱ། ནད་གཟུགས་ཆེ་བས་དེ་འདྲ་མི་ཚུག་ན་ཕྱིར་ཁྱོགས་བྱས་ལ་གཡུག་བཅུག་ལ། ཕཊ། ཤར་ཌཱ་དྲིལ་དྲག་ཏུ་བྱས།
དེ་ནས་ཐང་ལ་ནར་གྱི་བཞག །མེ་ཧོམ་དབུས་ཀྱི་སྡིག་རྒོད་འོག་ཏུ་ཞུ། ཧཱུཾ་དུ་གྱུར་ནས་དབྱིངས་སུ་གཤེགས་པར་གྱུར། དེ་ནས་དེ་ནུབ་རང་དང་ནད་པ་བསངས་བྱ་སུ་ལ་ཡང་
དམིགས་པ་གང་ཡང་མི་བྱེད། ཕཊ་ཀྱང་མི་བརྗོད་ལུས་གཅེས་འཛིན་བྲལ་ལ་ཉལ་ནས་བསྡད། དེ་ནས་ཕྱིར་ནང་། ཕཊ། རང་གི་ཐུགས་ལས་ནད་པའི་རྣམ་ཤེས་དེ། །
ཐིག་ལེ་འོད་དང་བཅས་པ་ཕར་འཕྲོས་ནས། །སྤྱི་བོ་ནས་ཞུགས་སྙིང་ཁར་ཐིམ་པར་གྱུར། ཅེས་བརྗོད་སྲེག་གཞིའི་ཐལ་སོལ་དང་མེ་ཐོམ་རོ་མ་རྣམས་བསྡུས་ལ་དུར་ཁྲོད་གཅིག་ཏུ་བསལ། མ་
འཛོམ་ན་རི་སྣའམ་མ་ཎི་རྩར་བླུགས་བཅོལ། མེ་ཐོམ་ལ་བསྟིམ་པའི་ཡེ་ཤེས་པ་ཡང་ཡིད་ཀྱི་དབྱིངས་སུ་གཤེགས་པར་བསམ་ལ། ཨོཾ་ཧཱུྃ་ཏྲཱཾ་ཧྲཱི་ཨ་ཛཿ ཧཱུཾ་བཾ་ཧོཿ  བཛྲ་མུ། ཞེས་བརྗོད་དོ། །འདི་ནི་གཉེན་རྒོད་ཚད་པའི་ནད་ལ་
མི་འགྲོས། གཞན་རླུང་ནང་གྲང་བའི་ནད་རིགས། རྒྱལ་འགོང་དམ་སྲི་མོ་འདྲེ་སྲོག་རླུང་སྨྱོ་སྦོག་སོགས་དང༌། ལུས་གདོན་དང་གདོན་བྱིན་ཆེ་ཡང་སློང་ཚད་དང་ཚར་ཚད་མྱུར་དུ་འབྱུང་གསུངས་སོ། །ཨེ་མ་མ་ཅིག་ཐུགས་བཅུད་གཅིག་

བརྒྱུད་བཀའ་རྒྱ་མ། མེ་ཡི་གཟེར་བུ་ཞེས་བྱའི་མཐའ་གཏད་འདི། །དཔེ་ཙམ་མཐོང་ཡང་ལག་ལེན་ཤེས་པར་དཀའ། མིང་ཐོས་དོན་མི་ཤེས་པའི་གཅོད་པ་དཀའ། མེ་བྲལ་བྱེད་པ་ཙམ་ཞིག་མཐའ་གཏད་རྩི། དེ་དག་རྣམས་ལ་ཕན་པའི་
བསམ་པ་ཡི། །དམིགས་པ་ཕྱག་ལེན་འདོན་ཆ་ལྟས་ཆོག་བཀོད། །སྦ་འོས་གསལ་དང་ལྷ་འདྲེ་ཨར་གཏད་པའི། །ཉེས་པའི་ཆ་རྣམས་མཁའ་འགྲོའི་ཚོགས་ལ་བཤགས། །དགེ་བས་འགྲོ་རྣམས་བདུད་བཞིའི་དཔུང་བཅོམ་ནས། །ཆོས་སྐུ་
ཡུམ་ཆེན་གོ་འཕང་ཐོབ་ཕྱིར་བསྔོ། །དེ་སྐད་རཱ་ག་ཨ་སྱེ་ཞེས་པས་སྦྱར། །འདི་ནི་གཅོད་ཚོགས་སྐབས་སུ་སྦྱར་ནའང༌། །རྗེས་ཆོག་སོགས་ལ་ཕཊ་སྒྲ་མི་བརྗོད་ཅིང་། །ཡང་ན་གཅོད་ཚོགས་ཚར་རྗེས་བྱས་ན་ལེགས། །གློ་བུར་ལུས་སྦྱིན་ཙམ་
ལ་སྦྱར་ཡང་རུང༌། །དེ་ཡང་ལག་ལེན་གནད་ཀྱི་ཡིག་ཆུང་སྟེ། །འདི་ཉིད་ཚར་རྗེས་དེ་ནུབ་ཕཊ་སྒྲ་དང་། །དམིགས་པ་མི་བྱ་དམིགས་མེད་ངང་ལ་ཉལ། །མངྒ་ལཾ།། །།

༄༅། །གཅོད་ཁྲིད་གདན་ཐོག་གཅིག་མའི་སྒྲུབ་ཐབས་བཞུགས་སོ།། །།

༄༅། །རང་རིག་ཡེ་ཤེས་སྟོན་མཛད་པ། །ཀུན་དགའི་མཚན་ཅན་ཞབས་ལ་བདུད། །རང་གཞན་ཕན་
ཕྱིར་སྒྲུབ་ཐབས་འདྲི། །མཁའ་འགྲོའི་ཚོགས་ཀྱིས་གནང་བ་སྩོལ། །འདིར་རྗེ་ཐམས་ཅད་མཁྱེན་པ་དམ་པ་རྒྱ་གར་གྱི་སྤྲུལ་པ་ཉིད་ཀྱི་ཞལ་
གྱིས་བཞེས་པ། ཀརྨ་པ་མི་བསྐྱོད་རྡོ་རྗེས་མཛད་པའི་གཅོད་ཚིག་བཅད་མ་དང་། དེ་ཡི་ཁྲིད་རིམ་རྒྱས་པ་ཞྭ་དམར་ལྔ་པས་མཛད་པ་ཉེ་བར་འཁོ་བའི་མན་ངག་སྒྲུབ་
ཐབས་དངོས་གྲུབ་སྒོ་འབྱེད་ཀྱི་ཟིན་བྲིས་ལས། དབེན་པའི་གནས་སུ་མཎྜལ་གྲུ་བཞི་པ་ལ། པདྨ་འདབ་བཞི་ཕྱོགས་ཚོན་དབུས་མཐིང་ག །མུ་ཁྱུད་དཀར་པོའི་ལྟེ་བར་

༄༅། །བྃ། ཤར་དུ་ཧ། ལྷོར་རི། ནུབ་ཏུ་ནི། བྱང་དུ་ས་བྲིས་ལ། མེ་ཏོག་གི་ཚོམ་བུ་བཀོད་པའི་དབུས་སུ་མ་ནཱི་ལ། ཁར་ཟངས་གཞོང་ནས་ཀྱིས་བཀང་བའི་
དབུས་སུ། ཀ་པཱ་ལ་ཆང་གིས་བཀང་བ་བདུད་རྩི་རིལ་བུ་བཏབ་པ་བཞག །དེའི་སྟེང་དུ་མེ་ལོང་ལ་སིནྡྷུ་ར་བྱུག་ལ། ལབ་ཀྱི་སྒྲོན་མ་ཁྲོས་མའི་ཆ་ལུགས་སུ་བྲིས་ལ་
བཞག ༑མཐའ་ལ་མཆོད་པས་བསྐོར། །ཚོགས་དང་། གཏོར་མ་བཤམས། ་དྲིལ་དང་རྐང་གླིང་ཡང་མདུན་དུ་བཀོད། །མཚམས་དམ་དུ་བཅད། ན་མོ་གུ་རུ།
དེང་ནས་བཟུང་ཏེ་བླ་མ་དཀོན་མཆོག་གསུམ། །ངེས་པར་སྙིང་ནས་སྐྱབས་གསོལ་སེམས་ཅན་རྣམས། །ཚད་མེད་

བཞི་པོ་རྒྱུད་ལ་སྐྱེ་བྱས་ནས། །བདག་གིས་རྫོགས་བྱང་ཉིད་ལ་འགོད་པར་བྱ། །ཞེས་ལན་གསུམ་བརྗོད། ཕྱི་ནང་ཆོས་ཀུན་སྟོང་པའི་རང་བཞིན་ལ། །རང་ཉིད་མ་ཅིག་
ལབ་སྒྲོན་སྐུ་མདོག་མཐིང༌། །ཞལ་གཅིག་སྤྱན་གསུམ་ནམ་མཁའི་མཐོང་ལ་གཟིགས། །སྐུ་ལུས་གཅེར་བུ་རུས་པའི་རྒྱན་དྲུག་གསོལ། །ཕྱག་གཡས་སེང་ལྡེང་ཌཱ་རུ་
ཏིང་ཤག་སྒྲོགས། །ཕྱག་གཡོན་བྷནྡྷ་ཁ་ཊྭྃ་སྐུ་ལ་བརྟེན། །དབུ་སྐྲ་སིལ་མའི་གསེབ་ནས་ཕག་ཞལ་ངུར། །སྐྱིལ་ཀྲུང་ཕྱེད་པའི་སྟབས་ཀྱིས་པད་ཉིར་བཞུགས། །རང་
ཉིད་ལྷར་གསལ་གནས་གསུམ་འབྲུ་གསུམ་ལས། །འོད་འཕྲོས་རང་བཞིན་གནས་ནས་མ་ཅིག་མ། །ཛཿ ཧཱུྃ་བྃ་ཧོཿ གཉིས་སུ་མེད་པར་གྱུར། ཕཊ། རང་ཉིད་སྙིང་ལ
གར་ཨཱཿ ཡིག་སྔོན་པོ་ལས། །འོད་འཕྲོས་སྤྱི་བོའི་གཙུག་ནས་ཡར་སོང་བས། །མེ་ལོང་ནང་དང་མདུན་གྱི་བར་སྣང་ལ། །བླ་མ་མ་གཅིག་ལབ་སྒྲོན་སྐུ་མདོག་
མཐིང་༑ །ཞལ་གཅིག་སྤྱན་གསུམ་ནམ་མཁའི་མཐོངས་ལ་གཟིགས། །སྐུ་ལུས་གཅེར་བུ་རུས་པའི་རྒྱན་དྲུག་གསོལ། །ཕྱག་གཡས་སེང་ལྡེང་ཌཱ་རུ་ཏིང་ཤག་

༄༅། །སྒྲོགས། །ཕྱག་གཡོན་བྷནྡྷ་ཁ་ཊྭྃ་དཀུ་ལ་བརྟེན། །དབུ་སྐྲ་སིལ་མའི་གསེབ་ནས་ཕག་ཞལ་ངུར། །སྐྱིལ་ཀྲུང་ཕྱེད་པའི་སྟབས་ཀྱིས་མཁའ་ལ་
གར༑ །རིགས་བཞི་མཁའ་འགྲོ་འབུམ་གྱི་དབུས་ན་རོལ། །ལྷ་ཚོགས་དེ་དག་གནས་གསུམ་འབྲུ་གསུམ་ལས། །འོད་འཕྲོས་རང་བཞིན་གནས་ནས་མ་ཅིག་མ། །
བཀའ་བརྒྱུད་ཡི་དམ་ཆོས་སྐྱོང་སྤྱན་དྲངས་གྱུར། །ཧཱུྃ། མ་ལུས་སེམས་ཅན་ཀུན་གྱི་མགོན་གྱུར་ཅིང་། །བདུད་སྡེ་དཔུང་བཅས་མི་བཟད་འཇོམས་མཛད་ལྷ། །
དངོས་རྣམས་མ་ལུས་ཇི་བཞིན་མཁྱེན་གྱུར་པའི། །མ་ཅིག་ལབ་སྒྲོན་འཁོར་བཅས་གཤེགས་སུ་གསོལ། །ཛཿ ཧཱུྃ་བཾ་ཧོཿ གཉིས་སུ་མེད་པར་གྱུར། །དབང་ལྷ་རིགས་
ལྔ་སྤྱན་དྲངས་དབང་བསྐུར་ནས། །དབང་རྟགས་མི་བསྐྱོད་པ་ཡིས་དབུ་བརྒྱན་གྱུར། །བདག་མདུན་མཁའ་འགྲོ་མ་རྣམས་ཐམས་ཅད་ཀྱིས། །སྤྱི་བོ་ཨོ་དཀར་
མགྲིན་པར་ཨཱདམར་པོ། ཐུགས་ཀར་ཧཱུྃ་མཐིང་ལྟེ་བར་བོ་དམར་པོ། དེ་བཞིའི་མཐའ་མར་ཧ་རི་ནི་ས་དང༌། དེ་ཡི་མཐའ་མར་སྔགས་ཀྱིས་བསྐོར་བར་གྱུར། བསམ།

རང་གི་སྙིང་ཁའི་སྔགས་ལས་འོད་འཕྲོས་ནས། མདུན་བསྐྱེད་དང་ནི་མེ་ལོང་ལྷ་ལ་ཐིམ། དེ་ནས་འོད་འཕྲོས་ཕྱོགས་བཅུའི་རྒྱལ་བ་དང༌། དཔའ་བོ་མཁའ་འགྲོའི་
བྱིན་རླབས་ཐམས་ཅད་བསྡུས། །མདུན་བསྐྱེད་དང་ནི་མེ་ལོང་ལྷ་ལ་ཐིམ། །དེ་ཡི་ཐུགས་ལས་བྱིན་རླབས་དངོས་གྲུབ་ཀུན། །འོད་ཟེར་ཚུར་འདུས་རང་ལ་ཐིམ་པར་
གྱུར༑ །དམིགས་པ་དེ་ཡི་ངང་ནས་བསྙེན་པ་བྱ་སྟེ། ཨོཾ་ཨཱཿ ཧཱུྃ་བཾ་གུ་རུ་ཧ་རི་ནི་ས་སིདྡྷི་ཧཱུྃ། ཞེས་མང་དུ་བཟླས་ལ་ཐུན་མཚམས་སུ་མཆོད་པ་འབུལ་བ་ནི། དངོས་འབྱོར་ཡིད་ཀྱིས་རྣམ་སྤྲུལ་པའི། །
ལྷ་རྫས་དག་པའི་ཉེར་སྤྱོད་རྣམས། །བླ་མ་མཁའ་འགྲོའི་ཚོགས་ལ་འབུལ། །གཟུགས་སྒྲ་དྲི་རོ་རེག་བྱ་རྣམ་དག་པའི། །ཟག་མེད་བདེ་ཆེན་མཆོད་སྤྲིན་རྒྱ་མཚོ་
འབུལ༑ །ཨོཾ་མ་ཧཱ་གུ་རུ་ཌཱ་ཀི་ནི་ཧ་རི་ནི་ས། པུཥྤེ༴ དྷུ་པེ༴ ཨཱ་ལོ་ཀེ༴ །གྷནྡྷེ༴ ནེེ་ཝི་དྱེ༴ ཤཔྟ་ཨཱཿ ཧཱུྃ། རང་རིག་ཡེ་ཤེས་སྟོན་མཛད་པའི། །ཕ་བླ་མ་རྣམས་ལ་ཕྱག་
འཚལ་བསྟོད། །མ་མི་མིན་ཡེ་ཤེས་མཁའ་འགྲོ་མ། །ལབ་ཀྱི་སྒྲོན་མ་དེ་ལ་ཕྱག་འཚལ་བསྟོད། །རིགས་བཞི་མཁའ་འགྲོའི་ཚོགས་ལ་ཕྱག་འཚལ་བསྟོད། །མཁའ་

༄༅། །འགྲོ་བྱེ་བ་འབུམ་ལ་ཕྱག་འཚལ་བསྟོད། །མཆོག་དང་ཐུན་མོང་དངོས་གྲུབ་སྩལ་དུ་གསོལ། །ཐུན་མཚམས་འདི་དག་ཏུ་གཅོད་ཚོགས་གཞུང་ལེགས་པར་བསྲང་།
གཅོད་ཀྱི་གཏོར་བསྔོས་དང་གཏོར་འབུལ་བྱ། མཚམས་གྲོལ་ཅི་རིགས་བྱ། སྒྲུབ་པ་ཐོན་ནས་མེ་ལོང་ནང་གི་མཁའ་འགྲོ་མ་ནམ་མཁའི་མཁའ་འགྲོ་ལྔ་ལ་ཐིམ་པར་བསྒོམས་ནས། མེ་ལོང་ཐོད་པ་ཆང་གིས་བཀྲུས་ལ་འཐུང་སྟེ། མེ་ལོང་
ནང་གི་མ་ཅིག་མཁའ་འགྲོ་རྣམས། །མདུན་བསྐྱེད་མཁའ་འགྲོ་ལྔ་ལ་ཐིམ་གྱུར་ནས། །མདུན་བསྐྱེད་མ་ཅིག་མཁའ་འགྲོ་སྡེ་ལྔར་བཅས། །འོད་ཞུ་རང་གི་སྙིང་གར་
ཐིམ་པར་གྱུར། བཀྲ་ཤིས་བསྔོ་བ་སྨོན་ལམ་བྱས་ཏེ། མ་མི་མིན་ཡེ་ཤེས་མཁའ་འགྲོ་མ། །ལབ་ཀྱི་སྒྲོན་མ་དེ་ཡི་བཀྲ་ཤིས་ཤོག །དགེ་བ་འདི་ཡི་མྱུར་དུ་བདག །ལབ་ཀྱི་སྒྲོན་
མ་འགྲུབ་གྱུར་ནས། །འགྲོ་བ་གཅིག་ཀྱང་མ་ལུས་པ། །དེ་ཡི་ས་ལ་འགོད་པར་ཤོག །དེ་ནས་མཚམས་གྲོལ་ཞག་བདུན་ལ་གསང་སྤྱོད་བྱའོ། །རང་ཉིད་ལབ་སྒྲོན་ཁྲོ་མོ་སྐུ་མདོག་
ནག ༑སྤྱི་བོར་ཤཱཀྱ་ཐུབ་པ་དཀོན་མཆོག་གསུམ། །མགྲིན་པར་བླ་མ་དམ་པ་རྒྱ་གར་སྐུ། །སྙིང་གར་ཡི་དམ་མཁའ་འགྲོ་སྡེ་ལྔ་དང༌། །ལྟེ་བར་ལས་ཀྱི་མཁའ་འགྲོ་།

ལྗང་ཁུ་གསལ། །བདག་ཉིད་མཁའ་འགྲོ་ལབ་སྒྲོན་དངོས་ཡིན་ཕྱིར། །ཕྱི་རུ་ཡ་ང་བག་ཚ་འཇིགས་སྐྲག་མེད། ནང་དུ་ཆགས་སྡང་བདེ་སྡུག་ཆོས་བརྒྱད་མེད། །དགྲ་
གཉེན་ཁྱད་མེད་ཕ་མ་ཡིན་པར་མཉམ། །ལྷ་འདྲེ་ཁྱད་མེད་རྣམ་རྟོག་ཡིན་པར་མཉམ། །གཙང་བཙོགས་ཁྱད་མེད་བདུད་རྩི་ཡིན་པར་མཉམ། །སྐྱིད་སྡུག་ཁྱད་མེད་
རང་སེམས་ཡིན་པར་མཉམ། །འདི་ཕྱི་ཁྱད་མེད་ནམ་འཆི་སངས་རྒྱས་ཡིན། །རང་སེམས་སྐྱེ་མེད་མ་ཅིག་ལབ་སྒྲོན་ཡིན། །འདི་ཉིད་མ་བཅོས་བཞག་པས་ཆོས་སྐུ་
ཡིན༑ །ཆོས་སྐུ་རང་ལ་རྙེད་པས་ང་རེ་དགའ། །སྣང་བ་འདི་ཀུན་བདེན་མེད་སྟོང་པ་ཡིན། །དཔེར་ན་རྨི་ལམ་རྨིས་དང་ཁྱད་པར་མེད། །ཅེས་བརྗོད་དཀྲོལ། བྲོ་བརྡུང་མཆོད་ལ་
བྲབ་གར་དང་། མཆོང་རྒྱག་བྱ་བ་སོགས་སྨྱོན་པའི་བརྟུལ་ཞུགས་བྱ། གཅེར་བུ་ཕུད་མི་ཟས་གཙང་བཙོགས་མི་བྱ་བར་ཟ། ངག་ཏུ་གླུ་དབྱངས་འོ་དོད་སོགས་བྱེད། ནང་དུ་རང་སེམས་མ་ཡེངས་པར་བྱའོ། །དེ་ལྟར་བྱས་པས་ལུས་ངག་ཡིད་
གསུམ་མཁའ་འགྲོ་མས་བྱིན་གྱིས་བརླབས་ནས། ལུས་ལ་ཅི་བྱས་ཀྱང་སྐྱོན་མི་འབྱུང་བདེ་བར་འཆར། །ངག་ནུས་མཐུ་དང་ལྡན། སེམས་ལ་བདེ་སྟོང་གི་ཉམས་སྐྱེའོ། །དེ་ཡང་མ་གཅིག་གི་ཞལ་ནས། ང་ལ་འགྲོ་འོང་མིག་གདའ་སྟེ། །ང་

༄༅། །བསྒོམ་གསོལ་བ་འདེབས་པ་དང་། །ཡི་གེ་བཅུ་གསུམ་བཟླས་པ་ལ། །དུས་གསུམ་སངས་རྒྱས་སྲས་དང་བཅས། །དབྱིངས་ཀྱི་ཡུམ་ཆེན་ང་ཉིད་དང་། །ཡེ་ཤེས་མཁའ་འགྲོ་དཔའ་བོའི་ཚོགས། །ཞེ་ནས་བྱིན་གྱིསས་མི་
རློབས་རེ། །དངོས་གྲུབ་རྣམ་གཉིས་མི་སྟེར་རེ། །ཅི་བསམ་དགོས་འདོད་མི་འབྱུང་རེ། །ཞེས་གསུངས་སོ། །གཅོད་ཁྲིད་གདན་ཐོག་གཅིག་མའི་སྒྲུབ་ཐབས་ཟིན་བྲིས་མདོར་བསྡུས་བལྟས་ཆོག་ཏུ་བཀོད་པ། ཀརྨ་ཨ་རཱ་གས་སྦྱར་བའོ། །
འདི་ལ་ཉེས་འགལ་གང་མཆིས་པ། །མ་ཅིག་མཁའ་འགྲོའི་ཚོགས་ལ་བཤགས། །དགེ་བས་ཡུམ་ཆེན་དོན་རྟོགས་ཤོག །མངྒ་ལཾ། ། ༈ རྗེ་ཞྭ་དམར་བ་ལྔ་པས་སྩལ་བའི་གཅོད་ཁྲིད་ལ་མཁོ་བའི་
མེ་མཆོད་ཤིན་ཏུ་བསྡུས་པ་བཞུགས་སོ།། ན་མོ་གུ་རུ་ཌཱ་ཀི་ནི་ཡེ། བླ་མ་དང་ལབ་ཀྱི་སྒྲོན་མ་ལ་ཕྱག་འཚལ་ལོ། །འདིར་གཅོད་ཀྱི་མེ་མཆོད་ཤིན་ཏུ་བསྡུས་པ་བྱ་ཚུལ་ནི། འོག་ཏུ་
ཤིན་སྤུན་ནམ་རྡོ་ལེབ་བཀོད། དེའི་སྟེང་དུ་ས་བཀོད་པ་འཇམ་པོར་བརྡུངས། རྡུལ་ཚོན་གྱིས་ཟླུམ་པོ་གྲུ་བཞི་ཟླ་གམ་གྲུ་གསུམ་བརྩེགས་མར་བྲིའོ། །ཡང་ན་ཆོས་འབྱུང་ཟུར་དྲུག་དམར་པོའམ་ནག་པོའི་ཕྱིའི་རི་མོ་དཀར་པོ་བྲི། །དེའི་སྟེང་
དུ་པདྨ་འདབ་མ་བཞི་ཕྱོགས་མདོག་དབུས་མཐིང་བྲི། །དབུས་སུ་བཾ་མཐིང་ནག །ཤར་དུ་ཧ་དཀར་པོ། ལྷོར་རི་སེར་པོ། །ནུབ་ཏུ་ནི་དམར་པོ། བྱང་དུ་ས་ལྗང་དགུ་བྲིས། དེ་ལ་སྟེང་དུ་ཐབས་ཇི་ལྟར་བྲིས་པའི་དབྱིབས་སུ་ཤིང་སྣ་ཚོགས་

བསྲེག ༑རང་གི་གཡས་སུ་ཤིང་སྣ་གང་འཛོམ་གྱི་ཡམ་ཤིང་བརྒྱའམ་ཉེར་གཅིག །མདུན་དུ་མར་ཁུ། གཡས་སུ་ཟངས་གཞོང་སྨན་སྣ། འབྲུ་སྣ་དར་ཟབ་མེ་ཏོག་ཟས་སྣ་རྣམས་བསྲེག་ནས་བཤམས། དེ་ཉིད་དུ་ཚོགས་བྱའམ། མིན་ན་སྔར་
གྱི་ཚོགས་ཕུད་ཡར་བསྲེས། གཏོར་མ་བཤམས་ཏེ་ཐམས་ཅད་བྲན་ལ། ཨོཾ་ཨ་མྲྀ་ཏེ་ཧཱུཾ་ཕཊ། ཨོཾ་སྭ་བྷ་ཝས། སྦྱངས་ལ། ཕྱི་ནང་ཆོས་ཀུན་སྟོང་པའི་རང་བཞིན་ལས། །ལས་བཞི་ཕུན་སུམ་
ཚོགས་པའི་མེ་ཐབ་དབུས། །རྃ་ལས་དྲང་སྲོང་མེ་ལྷ་ར་སྐྱེས་ཆིབས། །བསྒྲངས་ཕྲེང་རིལ་བ་བསྣམས་པའི་ལྟོ་བ་རུ། །བླ་མ་མ་ཅིག་ལབ་སྒྲོན་སྐུ་མདོག་མཐིང༌། །
ཞལ་གཅིག་སྤྱན་གསུམ་ནམ་མཁའི་མཐོངས་ལ་གཟིགས། །སྐུ་ལུས་གཅེར་བུ་རུས་པའི་རྒྱན་དྲུག་གསོལ། །ཕྱག་གཡས་སེང་ལྡེང་ཌཱ་རུ་ཏིང་ཤག་སྒྲོགས། །ཕྱག་
གཡོན་བྷནྡྷ་ཁ་ཊྭྃ་དཀུ་ལ་བསྟེན། །དབུ་སྐྲ་སིལ་མའི་གཡས་ནས་ཕག་ཞལ་ངུར། །སྐྱིལ་ཀྲུང་ཕྱེད་པའི་སྟབས་ཀྱི་མཁའ་ལ་གར། །རིགས་བཞི་མཁའ་འགྲོ་འབུམ་
གྱི་དབུས་ན་རོལ། །ལྷ་ཚོགས་དེ་དག་གནས་གསུམ་འབྲུ་གསུམ་ལས། །འོད་འཕྲོས་རང་བཞིན་གནས་ནས་མ་གཅིག་མ། །བཀའ་བརྒྱུད་ཡི་དམ་ཆོས་སྐྱོང་སྤྱན་

༄༅། །དྲངས་གྱུར། །ཧཱུྃ། མ་ལུས་སེམས་ཅན་ཀུན་གྱི་མགོན་གྱུར་སོགས་ནས། མ་གཅིག་ལབ་སྒྲོན་འཁོར་བཅས་གཤེགས་སུ་གསོལ། །ཛཿ ཧཱུྃ་བཾ་
ཧོཿ གཉིས་སུ་མེད་པར་གྱུར། དབང་ལྟ་རིགས་ལྟ་སྤྱན་དངས་དབང་བསྐུར་ནས། །དབང་རྟགས་མི་བསྐྱོད་པ་ཡིས་དབུ་བརྒྱན་གྱུར། དེ་ནས། ཨོཾ་ཛྭ་ལ་ཛྭ་ལ་ཧཱུྃ། ཞེས་
ཐབ་ཀྱི་ཤར་ལྷོ་ནས་མེ་སྤར། དགང་གཟར་བླུག་གིས་ཟེག་ཅིང་། སྲེག་རྫས་ཐམས་ཅད་བྱིན་གྱིས་བརླབ་པ་ནི། ཨོཾ་ཨཱཿ ཧཱུྃ། ཋ་ཋ་ཋ་ཋ་ཋ་ཋ་ཋ། དེ་རྣམས་རྫས་ཐམས་ཅད་བགྲུས་པར་བསམ་ལ། ཨོཾ་སྭཱ་ཧཱ། ཡམ་ཤིང་ལ།
ཨོཾ་ཤྲིཾ་སྭཱ་ཧཱ། མར་ཁུ་ལ། ཨོཾ་ཨཱསྭཱ་ཧཱ། འབྲུ་སྣ་ལ། ༀ་ཛིཾ་སྭཱ་ཧཱ། རྫས་ཐམས་ཅད་ལ། ཨོ་ཀུ་རུ་ཀུ་རུ་སྭཱ་ཧཱ། དངོས་འབྱོར་ཡིད་ཀྱིས་སྤྲུལ་པ་ཡི། །ལྷ་རྫས་དག་པའི་ཉེར་སྤྱོད་
རྣམས༑ །བླ་མ་མཁའ་འགྲོའི་ཚོགས་ལ་འབུལ། །གཟུགས་སྒྲ་དྲི་རོ་རེག་བྱ་རྣམ་དག་པའི། །ཟག་མེད་བདེ་ཆེན་མཆོད་སྤྲིན་རྒྱ་མཚོ་འབུལ། །ཨོཾ་མ་ཧཱ་གུ་རུ་བི་ཌཱ་ཀི་
ནི་ཧ་རི་ནི་ས་པུཥྤེ་དྷུ་པེ་ཨཱ་ལོ་ཀེ་གནྡྷེ་ནི་ཝི་དྱེ་ཤཔྟ་ཨཱཿ ཧཱུྃ། དེ་ནས་ཡམ་ཤིང་བརྒྱའམ་ཉེར་གཅིག་གམ་བདུན་ཕུལ་སྟེ། ཨོཾ་ཨཱཿ ཧཱུྃ་བཾ་གུ་རུ་ཧ་རི་ནི་ས་ཨགྣེ་ཡེ་བོ་དྷི་གྲིཀྵ་ཡེ། གཟི་བརྗིད་

ཕུན་སུམ་ཚོགས་པ་སིདྡྷི་ཧཱུྃ། དེ་ནས་མར་ཁུ་བརྒྱའ་མ་ཉེར་གཅིག་གམ་བདུན་འབུལ་སྟེ། ཨོཾ་ཨཱཿ ཧཱུྃ་བཾ་གུ་རུ་ཧ་རི་ནི་ས་ཨགྣེ་ཡེ་ཨགྣེ་ཡེ། འབྱོར་པ་ཕུན་ཚོགས་པ་སིདྡྷི་ཧཱུཾ། དེ་ནས་རྫས་སྣ་
ཐམས་ཅད་སྔགས་འདི་ཁོ་ནས་བརྒྱ་རྩ་བརྒྱད་རེ་འབུལ། ཨོཾ་ཨཱཿ ཧཱུྃ་གུ་རུ་དྷེ་ཝ་ཌཱ་ཀི་ནི་བཾ་ཧ་རི་ནི་ས་ཛྭ་ལ་རཾ་ཨགྣེ་ཡེ་པཱུ་ཙ་ཧཱུཾ། དེ་ནས་གཏོར་མ་བྲན་ལ། ཨོཾ་ཨཱཿ ཧཱུྃ། སྐུ་གསུང་ཐུགས་ཀྱི་
བདུད་རྩིར་གྱུར། ཨོཾ་ཨཱཿ ཧཱུྃ་བཾ་གུ་རུ་ཧ་རི་ནི་ས་ཨགྣེ་ཡེ་ཨི་དཾ་བྷ་ལིཾ་ཏ་ཁ་ཁ་ཁཱ་ཧི་ཁཱ་ཧི། ཞེས་འབུལ། ཧཱུྃ་འབར་བ་མེ་ཡི་དཀྱིལ་འཁོར་དུ། །བླ་མ་ལབ་སྒྲོན་མཁའ་
འགྲོའི་ཚོགས། །སྣ་ཚོགས་བསྲེག་རྫས་འདི་བཞེས་ལ། །ནད་གདོན་བར་ཆད་ཞི་བར་མཛོད། །ཨོཾ་ཤིནྟཾ་ཀུ་རུ་ཡེ་སྭཱ་ཧཱ། ཚེ་བསོད་དཔལ་འབྱོར་རྒྱས་པར་མཛོད། །
བྷཱུྃ་པུཥྚིཾ་ཀུ་རུ་ཡེ་སྭཱ་ཧཱ། སྣང་སྲིད་དབང་དུ་འདུ་བར་མཛོད། །ཧྲཱིཿ ཝ་ཤཾ་ཀུ་རུ་ཡེ་སྭཱ་ཧཱ། དགྲ་བགེགས་གནོད་བྱེད་ཚར་ཆོད་ཅིག །ཧཱུྃ་མཱ་ར་ཕཊ། རོལ་མོ་བྱ། རང་རིག་ཡེ་
ཤིས་སྟོན་མཛད་པའི། །ཕ་བླ་མ་རྣམས་ལ་ཕྱག་འཚལ་བསྟོད། །མ་མི་མིན་ཡེ་ཤེས་མཁའ་འགྲོ་མ། །ལབ་ཀྱི་སྒྲོན་མ་དེ་ལ་ཕྱག་འཚལ་བསྟོད། །རིགས་བཞི་

༄༅། །མཁའ་འགྲོའི་ཚོགས་ལ་ཕྱག་འཚལ་བསྟོད། །མཁའ་འགྲོ་བྱེ་བ་འབུམ་ལ་ཕྱག་འཚལ་བསྟོད། །མཆོག་དང་ཐུན་མོང་དངོས་གྲུབ་སྩལ་དུ་
གསོལ༑ །དེ་ནས་མཆོད་པ་རྣམས་ལྷག་མ་ཅུང་ཟད་ཕུལ་སྟེ། ཨོཾ་ཨཱཿ ཧཱུྃ་གུ་རུ་དྷེ་ཝ་ཌཱ་ཀི་ནི་བཾ་ཧ་རི་ནི་ས་ཛྭ་ལ་རཾ་ཨགྣེ་ཡེ་པཱུ་ཙ་ཧཱུྃ། ཞེས་འབུལ། ལྷ་རྣམས་ནོངས་པ་གང་མཆིས་བཟོད་
པར་གསོལ། །ཡེ་ཤེས་པ་གཤེགས་དམ་ཚིག་པ་རང་ལ་ཐིམ། འཇིག་རྟེན་འཇིག་རྟེན་འདས་པའི་དགེ་ལེགས་གང་། །གོང་ནས་གོང་དུ་འཕེལ་བའི་བཀྲ་ཤིས་ཤོག །
ཐལ་བ་གཙང་སར་དོར། ཞེས་པ་ཀརྨ་ཨ་རཱ་གས་བཀོད་པའོ།། །།

༄༅། །རྗེ་རང་བྱུང་རྡོ་རྗེས་མཛད་པའི་གདོན་ཚོགས་དགུ་མ་དང་ས་བདག་དྲུག་སྦྱོར། མི་བསྐྱོད་རྡོ་རྗེས་མཛད་པའི་གདན་ཐོག་གཅིག་མ་གཅོད་ཚོགས་བཅད་མ་དང་
གཉིས་གབ་སྤྲད་ནས་ལུས་སྦྱིན་དང་བསྟབས་པ་བྱ་ཚུལ་བལྟས་ཆོག་འདོན་བསྒྲིགས་སུ་བཀོད་པ་བཞུགས་སོ།། །།

༄༅། །ན་མོ་པྲ་ཛྙཱ་པཱ་ར་མི་ཏ་ཡེ། རང་དོན་དུ་མལ་ས་འདུག་གམ། གཞན་ཐག་རིང་ན་ནད་པ་རང་ལ་མགོ་བསྟན་ཏེ་ཉལ་བཅུག །ཉེ་
ན་རང་གི་མདུན་དུ་གཞོགས་གཡས་ས་ལ་ཕབས་ཏེ་ཉལ་བཅུག །སྲུང་འཁོར་དང་སྲུང་མདུད་མཚོན་ཆ་རྣམས་བཀྲོལ་ལ་བཞན་དུ་བཞག །མར་མེ་དང་མེ་འོད་མེད་པར་
བྱས་ལ་འདོན་བསྒོམ་བསྒྲགས་ཏེ། སྐད་ཅིག་གིས་ནམ་མཁའི་དབྱིངས་ཐམས་ཅད། དཀོན་མཆོག་གསུམ་སྤྲིན་ལྟར་འཁྲིགས་པ་ལ་སྐྱབས་སུ་འགྲོ། སེམས་ཅན་ཐམས་
ཅད་ཚད་མེད་བཞི་རྒྱུད་ལ་སྐྱེས་ནས་སངས་རྒྱས་ཐོབ་པ་གཅིག་བདག་གིས་ཅི་ནས་ཀྱང་བྱ། ཞེས་སྙིང་ཐག་པ་ནས་བསམ་ལ། ན་མོ་གུ་རུ། དེང་ནས་

༄༅། །བཟུང་སྟེ་བླ་མ་དཀོན་མཆོག་གསུམ། །ངེས་པར་སྙིང་ནས་སྐྱབས་གསོལ་སེམས་ཅན་རྣམས། །
ཚད་མེད་བཞི་པོ་རྒྱུད་ལ་སྐྱེས་ནས་ཀྱང་། །བདག་གིས་རྫོགས་བྱང་ཉིད་ལ་འགོད་པར་བྱ། །ལན་གསུམ། ཕཊ་ཕཊ་
ཕཊ༑ མདུན་གྱི་ནམ་མཁར་ཤཱཀྱ་ཐུབ་པ། དེ་འོག་མ་ཅིག །དེ་ལ་བླ་མ་ཡི་དམ་སངས་རྒྱས་བྱང་སེམས་ཐམས་ཅད་ཀྱིས་བསྐོར་བ་བསྒོམ་ཞིག །ཕྱི་ནང་ཆོས་
ཀུན་སྟོང་པའི་ངང་ཉིད་ལས། །མདུན་གྱི་ནམ་མཁར་སེང་ཁྲིར་དེ་བཞིན་གཤེགས། །ཤཱཀྱའི་དབང་པོ་སྲས་དང་

བཅས་པ་དང༌། །དེ་འོག་མ་གཅིག་ལབ་སྒྲོན་སྐུ་མདོག་དཀར། །ཞལ་གཅིག་སྤྱན་གསུམ་ནམ་མཁའི་མཐོངས་ལ་གཟིགས། །སྐུ་ལ་དར་དཀར་ན་བཟའ་ཁྱབ་པར་
གསོལ༑ །ཕྱག་གཡས་སེང་ལྡེང་ཌ་རུ་སྟོང་གསུམ་སྒྲོགས། །ཕྱག་གཡོན་དངུལ་དཀར་དྲིལ་བུ་དཀུ་ལ་བརྟེན། །དབུ་སྐྲ་སིལ་མས་སྐུ་རྒྱབ་ནོན་པར་གཡོགས། །
སྐྱིལ་ཀྲུང་ཕྱེད་པའི་སྟབས་ཀྱིས་མཁའ་ལ་གར། །གྲུབ་ཐོབ་གཅོད་ཡུལ་བརྒྱུད་པའི་དབུས་ན་རོལ། །ལྷ་ཚོགས་དེ་དག་གནས་གསུམ་འབྲུ་གསུམ་ལས། །འོད་
འཕྲོས་རང་བཞིན་གནས་ནས་བཅོམ་ལྡན་འདས། །བཀའ་བརྒྱུད་ཡི་དམ་ཆོས་སྐྱོང་ཚོགས་དང་བཅས། ཛཧཱུྃ་བཾ་ཧོ༔ གཉིས་སུ་མེད་པར་གྱུར། དེ་ལྟར་གསལ་བའི་དྲུང་དུ།
གཟུགས་ཐམས་ཅད་གཟུགས་རྡོ་རྗེ་མ་མེ་ལོང་ཐོགས་པ། སྒྲ་ཐམས་ཅད་སྒྲ་རྡོ་རྗེ་མ་པི་ཝང་ཐོགས་པ་ལ་སོགས་པ་མཆོད་པའི་ལྷ་མོས་ནམ་མཁའ་གང་བར་སྤྲུལ་ནས་ལྷ་ཚོགས་དེ་དག་ཐམས་ཅད་མཆོད་པར་བསྒོམས་ལ། གཟུགས་
སྒྲ་དྲི་རོ་རེག་བྱ་རྣམ་དག་པའི། །ཟག་མེད་བདེ་ཆེན་མཆོད་སྤྲིན་རྒྱ་མཚོར་འབུལ། །ཚིག་གཉིས་པོ་ལན་གསུམ། ཕཊ་ཕཊ་ཕཊ༔ རང་གི་ཚེ་བསོད་ནམས་བླ་སྲོག་གི་ངོ་བོ་ཐིག་ལེ་དཀར་དམར་

༄༅། །མདངས་ལྡན་མཐེ་བོང་ཙམ། རྩ་དབུ་མའི་ལམ་ནས་སྤྱི་བོར་རྒྱངས་སེ་ཐོན་ནས། རང་སེམས་རྡོ་རྗེ་ཕག་མོའི་སྐུར་གྱུར། གྲི་གུག་ཚད་ཙམ་གྱིས་པགས་པ་ས་གཞི་ལ་སོགས་ལུས་མཎྜལ་དུ་གྱུར་པས་ལྷ་ཚོགས་ལ་འབུལ་
བར་བསྒོམ་ཞིང༌། ཕཊ། རང་རིག་རང་ལུས་ནས་ཐོན་ཡེ་ཤེས་ཀྱི། །མཁའ་འགྲོ་མར་གྱུར་རང་ལུས་པགས་པ་ནི། །དབང་ཆེན་ས་གཞི་མགོ་བོ་རི་རབ་དང༌། །ཡན་ལག་
གླིང་བཞི་མིག་གཉིས་ཉི་ཟླ་དང་། །ཤ་ཁྲག་རུས་པའི་ལྷ་རྫས་ཟད་མི་ཤེས། །དཀྱིལ་འཁོར་མུ་མཐའ་མེད་པའི་བཀོད་པ་འདི། །བཅོམ་ལྡན་ཐུབ་པ་ཆེན་པོའི་སྤྱན་
སྔར་འབུལ། །ཨ་མ་ལབ་ཀྱི་སྒྲོན་མའི་སྤྱན་སྔར་འབུལ། །འགྲོ་བའི་མགོན་པོ་དམ་པས་ཐུགས་རྗེས་ཟུངས། །ལན་གསུམ་མམ་གཅིག་ཀྱང་རུང་། དམིགས་པ་མ་ཟིན་བར་དུ་ཕཊ་བརྗོད།
ཕཊ་ཕཊ་ཕཊཿ བདག་དང་ནད་པ་གདོན་དང་བཅས་པས་ནམ་མཁའི་ལྷ་ཚོགས་ལ་དད་གུས་ཀྱི་ཕྱག་འཚལ་མཆོད་པ་འབུལ་སྡིག་པ་ཐམས་ཅད་བཤགས་ཁྱེད་རྣམས་ཀྱི་དགེ་རྩ་རྒྱ་ཆེན་པོ་མཛད་པ་ལ་ཡི་རང་བ། སེམས་ཅན་ལ་ཆོས་
གསུང་བ་ཞུ་བ་འབུལ། སྐུ་མྱ་ངན་ལས་མི་འདའ་བར་སེམས་ཅན་གྱི་དོན་དུ་བཞུགས་པར་གསོལ་བ་འདེབས། དེ་ལྟ་བུའི་དགེ་བ་དེས་སེམས་ཅན་ཐམས་ཅད་གྲུབ་ཆེན་ཀརྨ་པཀྴིའི་གོ་འཕང་འགྲུབ་པར་གྱུར་ཅིག་བསམ་ཞིང༌། ལུས་

ངག་ཡིད་ཀྱིས་ཕྱག་འཚལ་སྡིག་པ་བཤགས། །དགེ་ལ་ཡི་རང་ཆོས་ཀྱི་འཁོར་ལོ་བསྐོར། །མྱ་ངན་མི་འདའ་བཞུགས་གསོལ་དགེ་བ་འདིས། །གྲུབ་ཆེན་ཀརྨ་པཀྴི་
འགྲུབ་གྱུར་ཅིག །ལན་གསུམ་སོགས་དམིགས་པ་མ་ཟིན་བར་དུ་བརྗོད། ཕཊ་ཕཊ་ཕཊཿ དེ་ནས་ནམ་མཁའི་ལྷ་ཚོགས་བརྒྱུད་པའི་བླ་མ་ལ་གསོལ་བ་བཏབ་པས་སྐུ་ལས་བདུད་རྩིའི་རྒྱུན་བབས་པས། མ་ཅིག་གི་སྤྱི་བོའི་
ཚངས་བུག་ནས་ཞུགས། མ་ཅིག་གི་སྐུ་ལུས་བདུད་རྩིས་གང་ནས་ཞབས་གཡོན་མཐེ་བོང་ནས་ངང་རྒྱང་རྒྱང་བྱུང་ནས། རང་དང་ནད་པའི་སྤྱི་བོ་ཚངས་བུག་ནས་ཞུགས། ལུས་ཐམས་ཅད་གང་སྡིག་པ་དང་སྒྲིབ་པ་ཐམས་ཅད་ནག་ནུ་རུ་རུ་
སོལ་ཁུ་ལྟར་རྐང་མཐིལ་དང་འོག་སྒོ་ནས་ཐོན། ས་རིམ་པ་དགུའི་འོག་ཏུ་སོང་བས་འཆི་བདག་ལས་ཀྱི་གཤིན་རྗེ་ཁ་གདངས་པའི་ནང་དུ་སོང་། དྲི་ཁུ་དེས་གཤིན་རྗེ་ངོམ་ཞིང་ཚིམ་པར་བསྒོམ་ཞིང་། གནས་སྤྱི་གཙུག་ཉི་ཟླའི་
གདན་སྟེང་ན། །ཡུམ་ཆེན་ཤེར་ཕྱིན་བཅོམ་ལྡན་ཤཱཀྱ་ཐུབ། །འཇམ་དཔལ་སྨྲ་སེང་ཨཱརྱ་དེ་ཝ་དང༌། །དམ་པ་རྒྱ་གར་ཨ་མ་ལབ་ཀྱི་སྒྲོན། ཁམ་བུ་ཡག་ལེགས་གྲུབ་
ཆེན་ཡེ་ཤེས་འབར། །གནམ་མཚོ་བ་དང་རང་བྱུང་གཡུང་སྟོན་ཞབས། །རོལ་པའི་རྡོ་རྗེ་དར་རྒྱས་མཁའ་སྤྱོད་དབང༌། །དེ་བཞིན་གཤེགས་པ་རིན་ཆེན་བཟང་པོ་

༄༅། །དང༌། །མཐོང་བ་དོན་ལྡན་ཀུན་མཁྱེན་འཇམ་དཔལ་བཟང༌། །སངས་རྒྱས་གཉེན་པོ་འཇིགས་མེད་མི་བསྐྱོད་བཟང་། །མཚུངས་མེད་རྒྱལ་བ་
དཀོན་མཆོག་ཡན་ལག་དང་། །དབང་ཕྱུག་རྡོ་རྗེ་ཆོས་ཀྱི་དབང་ཕྱུག་དང༌། །ཀུན་དགའ་རྣམ་རྒྱལ་ཀརྨ་ཆགས་མེད་སོགས། །གྲུབ་ཐོབ་གཅོད་ཡུལ་བརྒྱུད་པ་བྱིན་
རླབས་ཅན། །བྱིན་རླབས་ཅན་གྱི་བླ་མ་མ་ཅིག་ལ། །གསོལ་བ་འདེབས་སོ་ཡུམ་ཆེན་མོས་བྱིན་གྱིས་རློབས། །ཐམས་ཅད་དམ་ཚིག་རྗེས་མ་དེ་ལ་ལན་གསུམ། ཕཊ་ཕཊ་ཕཊཿ 
གོང་གི་དམིགས་པ་མ་ཟིན་བར་དུ་བརྗོད། ཕཊ་རིང་ལ་འཇམ་པའོ། །དེ་ནས་ནམ་མཁའི་ལྷ་ཚོགས་ཐམས་ཅད་འོད་དུ་ཞུ་ནས་རང་རྡོ་རྗེ་རྣལ་འབྱོར་མར་གསལ་བ་དང༌། ནད་པ་ལ་ཐིམ་པས་སྐུ་གསུང་ཐུགས་ཀྱི་དབང་དང་བྱིན་རླབས་
ཐམས་ཅད་ཐོབ་པར་བསྒོམ་ཞིང་། ཐུབ་དབང་མ་ཅིག་འཁོར་བཅས་རྣལ་འབྱོར་མར། །ཆུ་ལ་ཆུ་བཞག་ཐིམ་པས་རང་གི་རིག །སྤྲོས་བྲལ་མ་བཅོས་ངང་དེར་རྗེན་པར་བུད། །
ཅེས་པ་རང་རྡོ་རྗེ་རྣལ་འབྱོར་མ་ཡང་། ནམ་མཁའ་ལ་འཇའ་ཡལ་བ་ལྟར་ཡལ། ནད་པ་ཡང་སྟོང་པར་ཡལ་ནས། སྟོང་ཉིད་ཀྱི་ངང་ལ་ཅི་གནས་སུ་མཉམ་པར་བཞག་གོ །ཉམས་རྟོག་མི་གསལ་བ་དང་རྣམ་རྟོག་འཕྲོ་ན། ཕཊ་ཕཊ་བརྗོད་ལ་

ངར་བསྐྱེད། བེམ་རིག་ཕྲལ་ལ་ཕག་མོས་གྲི་གུག་ཚད་པས། པགས་པ་བཤུས་པས་སྟོང་གསུམ་ཁྱབ། ཤ་ཁྲག་གིས་འཇིག་རྟེན་གང་བ་ལྷ་འདྲེ་ཐམས་ཅད་ཀྱིས་ཟོས་འཐུངས་ངོམ་ཞིང་ཚིམ་པར་བསྒོམ་ཞིང་། ཕཊཿ རང་རིག་རྡོ་རྗེ་
རྣལ་འབྱོར་མ་རུ་ཤར། རང་ལུས་གཡང་གཞི་སྟོང་གསུམ་ཚད་དུ་གྲུབ། །ཤ་ཡི་རི་བོ་ཁྲག་གི་རྒྱ་མཚོ་དང༌། །རུས་པའི་གྲམ་ཁྲོད་ཨོ་དང་ཨཱཿ ཧཱུཾ་གིས། །ཟག་མེད་
བདུད་རྩིའི་ངོ་བོ་ལྷུན་གྱིས་གྲུབ། །དམིགས་པ་མ་ཟིན་བར་དུ་ཕཊ་མང་དུ་བརྗོད། དེ་ནས་རྐང་དུང་ལག་གཡོན་མཐིལ་དུ་ལན་གསུམ་བརྡབས་པས་འབྱུང་པོ་ཕྲ་མོ་རྣམས་མ་སྐྲག་མ་སྔངས་མ་བྲོས་ཟེར་བ་བསམ་ལ། རྐང་
དུང་ལན་གསུམ་བུས་པས་སྲིད་རྩེ་ནས་མནར་མེད་ཡན་གྱི་ལྷ་འདྲེ་ཐམས་ཅད་ཉོན་ཅིག །ཐམས་ཅད་འདིར་འདུས་ཤིག །མྱུར་དུ་འདུས་ཤིག་ཟེར་བའི་སྒྲ་སྐད་དུ་གྱུར་པར་བསམ་ལ་སྐད་ཆེ་ལ་རིང་བས་འབོད་པའི་ཚུལ་དུ། འེེ་འེེ་མཐོ་
སྲིད་རྩེ་ནས་མནར་མེད་ཡན་ཆད་ཀྱི། །སྣང་སྲིད་ཀྱི་ལྷ་འདྲེ་གནས་གདོན་དང་། །ལུས་གདོན་དང་འབྱུང་པོ་ལོག་འདྲེན་ཀུན། །སྐད་ཅིག་འདིར་རིངས་པར་འདུས་
མཛོད་དང༌། །བདག་འབྱུང་འདུས་ཀྱི་ཕུང་པོ་ནམ་ཡང་འཇིག །ཐོག་མེད་ཀྱི་སྐྱེ་ཤིའི་ལུས་པོ་རྣམས། །དོན་མེད་དུ་འཁོར་བའི་གནས་སུ་ཟད། །དུས་ད་རེས་ཀྱི་

༄༅། །ལུས་འདི་ཅིས་ཀྱང་གཏོང་། །སྔོན་ལས་ཀྱི་འབྲས་བུ་གནོད་བྱེད་ཀྱི། །གདོན་ཁྱེད་རྣམས་བདག་གི་ལུས་པོ་འདི། །དེ་རིང་ཁམ་བུ་བརྒྱ་དང་སྟོང་
དུ་ཟོ། །རོ་སྟོད་འདི་སྟེང་གི་ལྷ་བརྒྱད་ཀྱིས་ཁྱེར། །རོ་སྨད་འདི་འོག་གི་ཀླུ་བརྒྱད་ཀྱིས་ཁྱེར། །དོན་སྙིང་འདི་ལྷ་སྲིན་སྡེ་བརྒྱད་ཀྱིས་ཁྱེར། །དབང་པོ་ལྔ་འདི་སྣང་
སྲིད་ལྷ་འདྲེས་ཁྱེར། །རི་རྩེ་དང་ཐང་ཆེན་གྱི་དཀྱིལ་དུ་ཁྱེར། །ལམ་མདོ་དང་ཆུ་བོ་ཡི་གཞུང་དུ་ཁྱེར། །མཚོ་གཏིང་དང་བསྐལ་མེའི་ནང་དུ་བསྲེག །ད་ཤ་ཁྲག་རུས་
གསུམ་དོན་སྙིང་ནང་ཁྲོལ་དང༌། །པགས་ཀླད་པ་དང་ཚིལ་བུ་ཞག་རྐང་སོགས། །ཤ་དུམ་དང་ཁྲག་ཐིག་སྐྲ་ཉག་གཅིག །དེ་མ་ལུས་པ་མྱུར་དུ་ཁྱེར་བར་གྱིས། །
དམིགས་པ་མ་གསལ་བར། ཕཊ་ཕཊ་ཕཊ༔ ཅེས་དྲག་ཏུ་བརྗོད། འདིའི་མཚམས་སུ་དམར་འགྱེད་ཀྱི་དམིགས་པ་གཞན་གང་ཤེས་ཡིད་ཀྱིས་བསྒོམ་ལ། ཕཊ་སྒྲ་སྒྲོག །གཞན་མེད་ཀྱང་གཞུང་འདི་ལན་མང་དུ་བསྒོམ་པས་འཐུས་
སོ༑ །དེ་ནས་དབང་ཆུང་མ་ཐོབ་པ་རྣམས་ལ། དེའི་ལྷག་རོལ་ཐམས་ཅད་བྱིན་པས་ངོམས་ཤིང་ཚིམ་པར་བསྒོམས་ཤིང་། དེ་ལྟར་ལུས་སྦྱིན་པའི་དགེ་བ་སེམས་ཅན་ཐམས་ཅད་སངས་རྒྱས་ཐོབ་པའི་ཕྱིར་བསྔོས་པ་བསམ་ཞིང༌། ཕཊཿ 

སྔ་མ་ལ་མ་ཐོབ་ཅིང་ཕྱི་མ་ལ་དབང༌། ཉམ་ཆུང་གཅེར་ལྟ་དཀྲོང་ཉན་དུང་ངེར་བསྒྲུབ། །དེ་ཀུན་ཀྱང་ཟོ་ཞིག་ཚིམ་པ་ཁྱེར། །དགེ་བ་འདི་སེམས་ཅན་དོན་དུ་བསྔོ། །
ཅེས་དམིགས་པ་མ་གསལ་བར་དུ། ཕཊ་ཕཊ་ཕཊ༔ དེ་ནས་ལུས་ཚོགས་འཁོར་དུ་འབུལ་བ་ནི། རྣམ་ཤེས་སྤར་བས་རང་སེམས་རྡོ་རྗེ་ཕག་མོར་གྱུར་པའི་གྲི་གུག་ཚད་ཙམ་གྱིས། བེམ་པོ་ཐོད་པ་བྲེག་པའི་ནང་དུ་བེམ་པོ་བཅུག་ལུས་
བསིལ་བུར་གཏུབ། འོག་ཏུ་ཐོད་སྐྱེད་གསུམ་གྱི་བར་ནས་མེ་འབར་བས་ཤ་ཁྲག་ཞུ་ཞིང་ཁོལ་བས། ཡེ་ཤེས་ཀྱི་བདུད་རྩི་ཨ་ཧཾ་བྱང་སེམས་དཀར་དམར་གྱི་ངོ་བོ་རོ་བརྒྱ་དང་ལྡན་པའི་རྒྱ་མཚོར་གྱུར་པ་ལས། རང་གི་ཐུགས་ཀ་ནས་མཁའ་
འགྲོ་མ་ཕྱག་ན་བྷནྡྷའི་སྐྱོགས་བཟུང་བ་གྲངས་མེད་པ་འཕྲོས་ནས། ནམ་མཁའ་བར་སྣང་ཁྱབ་པའི་བླ་མ་ཡི་དམ་མཁའ་འགྲོ་ཆོས་སྐྱོང་ཐམས་ཅད་དང༌། །འཇིག་རྟེན་སྐྱོང་བ་འགྲོ་བ་རིགས་དྲུག་གནོད་བྱེད་ལན་ཆགས་ལ་སོགས་མགྲོན་
ཐམས་ཅད་མཆོད་པས་མཉེས་ཤིང་ཚིམ་པར་བསྒོམ་ཞིང་། ཕཊཿ  རང་རིག་ཡེ་ཤེས་ཀྱི་མཁའ་འགྲོ་མ་རུ་ཤར། །རང་ཉིད་ཀྱི་ཐོད་པའི་ནང་རོལ་དུ། །རང་ལུས་འདི་དུམ་བུ་སིལ་བུར་
གཏུབས༑ །ཨ་ཐུང་དང་ཧཾ་ཡིག་གིས་བདུད་རྩིར་བསྒྱུར། །དོན་བརྒྱུད་ལྡན་གྱི་སངས་རྒྱས་རྡོ་རྗེ་འཆང་། །བཀའ་བརྒྱུད་ཀྱི་བཀའ་བབས་མ་འཕྱུགས་པའི། །རྗེ་

༄༅། །ཀརྨ་པཀྵིའི་ཞལ་དུ་འབུལ། །དཔལ་འཁོར་ལོ་བདེ་མཆོག་དང་རྣལ་འབྱོར་མ། །རྒྱུད་སྡེ་ལྷ་ཚོགས་ཀྱི་ཞལ་དུ་འབུལ། །དཔལ་བེར་ནག་ཅན་
དང་ཕྱག་བཞི་ཕྱག་དྲུག་སོགས། །ཆོས་སྐྱོང་བའི་སྲུང་མའི་ཞལ་དུ་འབུལ། །ཉན་ཐོས་དང་རང་རྒྱལ་བྱང་སེམས་ཚོགས། །སྐྱབས་གནས་དཀོན་མཆོག་རྣམས་ཀྱི་
ཞལ་དུ་འབུལ། །དགེ་བ་འདིས་དམྱལ་བ་ཡི་དྭགས་དང་། །དུད་འགྲོ་དང་ལྷ་ཀླུ་མི་སོགས་ཀྱི། །བདག་ལུས་འདི་ཟད་མེད་ཀྱི་དགོས་དགུར་ཤོག །སྒོས་བགེགས་
རིགས་སུ་གྱུར་པ་སྟོང་ཕྲག་བརྒྱད་ཅུ་དང་། །བྱིས་པའི་གདོན་ཆེན་བཅོ་ལྔ་དང་། །མ་མོ་དང་ནད་རིམས་ཡམས་ཀྱི་བདག །གྲི་བོ་དང་ཐེའུ་རང་ཕོ་མོའི་གདོན། །
ལན་ཆགས་དང་ལས་འབྲེལ་གང་ཡོད་ལ། །དགོས་འདོད་ཀྱི་མཁོ་དགུར་གྱུར་ནས་ཀྱང༌། །ཟག་མེད་ཀྱི་ལོངས་སྤྱོད་ཐོབ་པར་ཤོག །དམིགས་པ་མ་ཟིན་པར། ཕཊ་ཕཊ་
ཕཊཿ  ཅེས་གྲངས་ཀ་མེད་པ་ཕཊ་བརྒྱ་མ་ཟེར་རོ། །དེ་ནས་བྱང་ཆུབ་སེམས་ཀྱི་འཇམ་གཅོད་གཏོང་ལེན་གྱི་དམིགས་པ་དངོས་ནི། དེ་ལྟར་ལུས་ཚོགས་སུ་ཕུལ་བས་སེམས་ཅན་ཐམས་ཅད་ལ་མ་དང་བུའི་འདུ་ཤེས་ཀྱི་བྱམས་སྙིང་རྗེ་

དབང་མེད་དུ་སྐྱེས་པ་བསྒོམ་ཞིང་ཁྱད་པར་གནོད་བྱེད་གདོན་བགེགས་ཀྱི་སྡུག་བསྔལ་དང་སྡིག་སྒྲིབ་ཅི་ཡོད་པ་ཐམས་ཅད་སིབས་སེ་བསྡུས་ནས་རང་ལ་བསྟིམ་པས། སྡུག་བསྔལ་ཐམས་ཅད་བྲལ། རང་གི་དགེ་རྩ་དང་བདེ་སྐྱིད་ཐམས་
ཅད་གནོད་བྱེད་ཀྱི་གཙོ་བྱས་སེམས་ཅན་ཐམས་ཅད་ལ་ཐིམ་པས་བདེ་སྐྱིད་ཚད་མེད་པ་དང་ལྡན་པར་བསྒོམ་ཞིང་། དེ་ཐོབ་ནས་མ་རྒན་སྨོན་པ་རྣམས། །འཁྲུལ་སྣང་གི་གདོན་ཚུལ་མི་སྟོན་པ། །བུ་
ཡིན་ལ་ཡིན་བཞིན་གྱི་བྱམས་པ་དང༌། །བཟོད་གླགས་མེད་ཀྱི་སྙིང་རྗེ་སྐྱེས་གྱུར་ནས། །རྒྱུད་བྱང་ཆུབ་སེམས་སུ་འགྱུར་བ་ཤོག །གནོད་བྱ་དང་གནོད་བྱེད་གཏོང་
པོ་དང༌། །ལེན་པོ་རུ་གྱུར་པའི་སེམས་ཅན་ཀུན། །ཕན་ཚུན་དུ་མ་བུའི་སེམས་ལྡན་ཞིང་། །སྡིག་སྒྲིབ་དང་ཉེས་པ་བསལ་རེས་ཀྱིས། །འགྲོ་སྲིད་པ་ལ་མི་གནས་
ཐབས་སུ་ཤོག །ལར་གནོད་བྱེད་ལ་ཉེས་ཚོགས་ཅི་ཡོད་ཀུན། །ང་གནོད་བྱའི་སྟེང་དུ་འབབས་པར་ཤོག །ང་གནོད་བྱ་ལ་བདེ་བ་ཅི་ཡོད་པ། ཁྱོད་གནོད་བྱེད་ཀྱི་
སྟེང་དུ་འགྲོ་བར་ཤོག །དེ་བྱང་ཆུབ་མཆོག་གི་རྒྱུར་གྱུར་ཅིག །ཕཊ་ཕཊ་ཕཊཿ  ཅེས་དམིགས་པ་མ་ཟིན་བར་དུ་བརྗོད། ༈ དེ་ནས་དཀར་འགྱེད་དཀོན་མཆོག་འབངས་ཀྱིས་ཚིག་ལྷུགས་སུ་གསུངས་པ་

༄༅། །ངག་ཏུ་འདོན་བདེ་བའི་ཕྱིར་ཚིགས་བཅད་བྱ་བ་ནི། ཕཊ། རང་རིག་རང་ལུས་ནས་ཐོན་ཌཱཀྐི་དཀར། །རང་ལུས་བདུད་རྩི་རོ་མཆོག་བརྒྱ་དང་ལྡན། །དཀར་ཟླུམ་རི་
རབ་ཙམ་དུ་གྱུར་པ་འདི། །བླ་མ་ཡི་དམ་དཀོན་མཆོག་སྲིད་ཞུའི་མགྲོན། །ཆོས་སྐྱོང་སྲུང་མ་མགོན་པོ་ཡོན་ཏན་མགྲོན། །ལྷ་སྲིན་སྡེ་བརྒྱད་ལན་ཆགས་བུ་ལོན་
མགྲོན༑ །འགྲོ་བ་རིགས་དྲུག་བྱམས་དང་སྙིང་རྗེའི་འགྲོན། །དེ་དག་སོ་སོར་མཆོད་པས་མཉེས་གྱུར་ཅིག །སྦྱིན་པས་ཚིམ་ཞིང་སྡུག་བསྔལ་ཞི་གྱུར་ཅིག །དཀོར་
སྒྲིབ་ལན་ཆགས་ཐམས་ཅད་བྱང་གྱུར་ཅིག །ཀུན་ཀྱང་རྣམ་མཁྱེན་སངས་རྒྱས་ཐོབ་པར་ཤོག །ཕཊ་ཕཊ་ཕཊཿ  འཇམ་ལ་རིང་བ་དམིགས་པ་མ་ཟིན་བར་དུ་བརྗོད། དེ་བཞིན་སྒྲིབ་སྦྱོང་
ནག་འགྱེད་ནི། གཞུང་དུ་དམིགས་པ་གསུངས་པས་ཚིགས་སུ་བཅད་པ་ནི། ཕཊཿ  རང་བྱུང་བྷནྡྷ་སྟོང་གསུམ་མཉམ་པའི་ནང་། །རང་ངམ་ནད་པ་གནས་པའི་བར་སྣང་ན། །མ་ཅིག་ལབ་
སྒྲོན་བཞེངས་སྟབས་བཞུགས་པ་ཡི། །སྐུ་ལས་ཟག་མེད་བདུད་རྩིའི་རྒྱུན་བབས་པས། །སྤྱི་བོ་ནས་ཞུགས་ནད་གདོན་སྡིག་སྒྲིབ་དག ཁྲུས་ཁུས་བྷནྡྷ་ལྟེམས་ཀྱིས་

གང་བ་དེ། །བདུད་རྩི་མ་བསྒྱུར་བ་རྩུབ་ལུགས་ཡིན། །ཨོཾ་ཨཱཿ ཧཱུཾ་གིས་ཡེ་ཤེས་བདུད་རྩིར་གྱུར། །གནོད་ཅིང་འཚེ་བའི་ལྷ་འདྲེ་ཐམས་ཅད་ཀྱིས། །འཐུང་བས་དགའ་མགུ་ངོམས་
ཞིང་ཚིམས་པར་གྱུར། །ཕཊ་ཕཊ་ཕཊཿ  དམིགས་པ་ལན་མང་དུ་བྱའོ། །འདི་ཡན་རྒྱུན་དུ་བྱས་ན་ཚོགས་རྫོགས་ལ། ཆག་མེད་མ་ཐོན་ཀྱང་ནམ་དགའ་རུང་སྟེ། དུས་ནི་ཉི་མ་ནུབ་ནས་བཟུང་མཚན་མོ་ལེགས། རྟགས་ཐོན་
བྱེད་ན་ཐུན་དྲུག་གམ་བཞི་ལ་བྱའོ། །དེ་ནས་རང་ངམ་གཞན་ལ་ནད་གདོན་དྲག་པོ་ཡོད་ན་ས་བདག་དྲུག་སྦྱོར་དང་གདོན་ཚོགས་དགུ་མ་བྱེད་པ་ལ། དང་པོ་དབང་སྡུད་ནི། ཕཊ། རང་ཉིད་སྐད་ཅིག་གི་དུར་ཁྲོད་ཀྱི་
བདག་མོ་ཁྲོས་མ་ནག་མོ་སྐུ་མདོག་མཐིང་ནག་ཞལ་གཅིག་ཕྱག་གཉིས་སྤྱན་གསུམ་མཆེ་བ་རྣོ་ངར་གཙིགས་པ་སྤྱན་གཡས་ཉི་མའི་དཀྱིལ་འཁོར་དམར་ཀྱི་ལི་ལི་
འཁོར་བ། གཡོན་ཟླ་བའི་དཀྱིལ་འཁོར་ངང་སྒ་ར་ར་འཁོར་བ། དབུས་ཉི་ཟླ་སྤེལ་མའི་དཀྱིལ་འཁོར་དམག་ནག་ཀྲུག་ཀྲུག་ཏུ་འཁྲུག་པ། སྤྱི་གཙུག་ན་ཕག་ཞལ་
ནག་པོས་ཕག་སྐད་འབྲུག་ལྟར་ངུར་བ། གར་གྱི་ཉམས་དགུ་དང་དུར་ཁྲོད་ཀྱི་ཆས་བརྒྱད་དང་ལྡན་ཞིང་། ཕྱག་གཡས་མི་ལྤགས་ཀྱི་གཡང་གཞི་རྡེབ་པ། གཡོན་མི་

༄༅། །རྐང་གི་གླིང་བུ་ཙེར་ཙེར་བུས་པས། སྣང་སྲིད་ཀྱི་ལྷ་མ་སྲིན་སྡེ་བརྒྱད་ཐམས་ཅད་དབང་དུ་བསྡུས་ཤིང་ཟིལ་གྱིས་གནོན་པ། ལྟེ་བ་མན་ཆད་
འདོད་ཁམས། སྙིང་ཁ་ཆད་གཟུགས་ཁམས། སྤྱི་བོ་མན་ཆད་གཟུགས་མེད་ཀྱི་ཁམས་སུ་ཡོད་པ་ཁམས་གསུམ་ལས་རྣམ་པར་རྒྱལ་བའི་ཐུགས་ཀ་ནས། འོད་ཟེར་
ལྕགས་ཀྱུ་ཞགས་པ་ལྕགས་སྒྲོག་དྲིལ་བུའི་ཚོགས་དཔག་ཏུ་མེད་པ་འཕྲོས་པས། གནོད་ཅིང་འཚེ་བར་བྱེད་པའི་བཀའ་སྣང་ཞིང་སྲིད་པའི་ལྷ་མ་སྲིན་སྡེ་བརྒྱད་
ཐམས་ཅད་སྐད་ཅིག་རང་དབང་མེད་པར་འདིར་ཤོག་འདིར་འདུས། ཧཱུཾ་ཧཱུཾ་ཧཱུཾཿ   ཕཊ་ཕཊ་ཕཊཿ  རྐང་དུང་དྲག་འབུད་གསུམ་བྱས་ལ། མདུན་གྱི་ནད་པ་དང་རང་གི་རྣམ་ཤེས་སྤར་ནམ་མཁའ་དང་
དབྱེར་མེད་དུ་བསྲེས་ལ། བེམ་པོ་ཆེ་ཞིང་ཚོ་བ་རི་རབ་ཙམ་དུ་བསྒོམས་པའི་ཕྱོགས་དྲུག་ཏུ་ས་བདག་དྲུག་སྦྱོར་བསྒོམ་པ་ནི་འདི་ལྟར་ཏེ། གཡས་སུ་རྒྱལ་པོའི་ངོ་བོ་བན་དེ་སག་ཞུ་ཅན་ལ་བནྡྷེའི་དམག་
ཚོགས་ཀྱིས་བསྐོར་བ། གཡོན་དུ་འདྲེ་མོ་གཡུའི་རལ་པ་གསེར་གྱི་སྨིན་མ་དུང་གི་མཆེ་བ་ཅན་ལ། འདྲེ་མོའི་དམག་ཚོགས་ཀྱིས་བསྐོར་བ། མདུན་དུ་ས་བདག་གི་

རྒྱལ་པོ་སྦལ་པ་ལག་པ་དགུ་པ་ལ། ས་བདག་གི་དམག་ཚོགས་ཀྱིས་བསྐོར་བ། རྒྱབ་ཏུ་དགེ་བསྙེན་ཆེན་པོ་ཉ་ལྕགས་ཀྱི་ཟེ་བ་ཅན་ལ། ཉའི་དམག་ཚོགས་ཀྱིས་
བསྐོར་བ། འོག་ཏུ་ཀླུ་བདུད་སྦྲུལ་མགོ་དགུ་པ་ལ། ཀླུ་རིགས་བྱེ་བ་དུང་ཕྱུར་གྱིས་བསྐོར་བ། སྟེང་དུ་གཟའ་བདུད་ཀྱི་རྒྱལ་པོ་ར་ཧུ་ལ་ལ། གཟའ་དམག་བྱེ་བ་དུང་
ཕྱུར་གྱིས་བསྐོར་བ། །དེ་རྣམས་ཀྱི་ཕྱི་རོལ་དུ་སྣང་སྲིད་ཀྱི་ལྷ་འདྲེ་བཀའི་ལྷ་མ་སྲིན་སྡེ་བརྒྱད་ཀྱིས་བསྐོར་བར་གྱུར། །ཕཊ་ཕཊ་ཕཊ རྐང་དུང་ལན་གསུམ་འབུད། །ན་མོ་
གཉན་ས་འདིར་གནས་ཀྱི་ལྷ་འདྲེ་དང༌། །སྐལ་ལྡན་བདག་ལ་ཆོ་འཕྲུལ་སྟོན་བྱེད་པའི། །སྣང་ཞིང་སྲིད་པའི་ལྷ་འདྲེ་མ་ལུས་ཀུན། །ནམ་མཁའི་སྤྲིན་ཚོགས་བཞིན་
དུ་འདུས་ལ་ཤོག །བར་སྣང་ཆར་པ་བཞིན་དུ་བོབས་ལ་ཤོག །ས་གཞི་རླུང་དམར་བཞིན་དུ་འཚུབས་ལ་ཤོག ཁྱོད་ཚོགས་པ་རྣམས་ལ་ལུས་འདི་མཆོད་པ་འབུལ། །
ལུས་ཕྱི་ཤ་གཟུགས་དྲུག་གི་མཆོད་པ་འབུལ། །དཀའ་ཕ་རོལ་ཕྱིན་དྲུག་ཐོབ་པར་ཤོག །ནང་ཆ་བུ་དགུའི་མཆོད་པ་འབུལ། །ཆོས་ཐེག་པ་རིམ་དགུ་ཐོབ་པར་ཤོག །

༄༅། །དོན་སྙིང་ལྔ་ཡི་མཆོད་པ་འབུལ། །སྐུ་ལྔ་ཡེ་ཤེས་ཐོབ་པར་ཤོག ཁྱོད་འདིར་ཚོགས་རྣམས་ལ་ལུས་འདི་མཆོད་པ་འབུལ། །རིངས་པ་རྣམས་ཀྱི་
རློན་པ་ཟོ། །མི་རིངས་པ་རྣམས་ཀྱིས་ཚོས་ལ་ཟོ། །སྔོན་མོ་རྣམས་ཀྱིས་ཇུར་མིད་ཀྱིས། །སེང་གེ་ཤ་ལ་རོལ་བ་བཞིན། །ཕུད་ལྷག་མ་མེད་པར་མཆོད་པ་བཞེས། །
དམག་ཆེན་མནོག་ཆེན་ཆོད་པ་བཞིན། །ཕུད་ལྷག་པ་མེད་པར་འདི་བཞེས་ཤིག །བྱིའུ་ནག་ཆུ་ལ་རུབ་པ་བཞིན། །ཕུད་ལྷག་མ་མེད་པར་འདི་བཞེས་ཤིག །ཕཊཿ 
རང་ཁྲོས་མའི་མཛུག་གུ་གཡས་ལྔ་ངོ་བོ་ཁྲོས་མ་ལ་རྣམ་པ་ལྕགས་ཀྱི་སྤྱང་ཀི་སྔོན་པོ་ལྔ། གཡོན་ལྔ་ཟངས་ཀྱི་འཕར་བ་དམར་པོ་ལྔ་བསྒོམ། །དེ་བཅུས་ཕུང་པོ་ལྔ་སྤར་ནས་ཤ་ཁྲག་དམར་ཆལ་ཆལ་གཏོར་བས། ལྷ་འདྲེ་རྣམས་ཀྱིས་ཁ་
གདངས་པའི་ནང་དུ་སོང་སྟེ། །ཧབ་སྒྲ་ལྕབ་སྒྲ་དི་རི་རི་ཟོས་པར་བསྒོམས་ལ། དམིགས་པ་མ་གསལ་བར་དུ་ལག་པ་གཉིས་ཀྱིས་ཕུང་པོ་ལ་སྦྱར་ཚུལ་དང་། །པད་སྐོར་བཅས་ཏེ་ཕྱིར་སྟེར་ཚུལ་བྱ་ཞིང་། ཕཊ་ཕཊ་ཕཊ༔ ཅེས་དྲག་ལ་
ཐུང་བར་བརྗོད། ཧཱུཾ། བན་ཆེན་བརྒྱ་དང་བོན་ཆེན་སྟོང་། །ཤན་པ་སྤུ་གྲི་ཐོགས་པ་འབུམ། །ལས་བྱེད་བསམ་གྱིས་མི་ཁྱབ་པ། །མི་འདིའམ་བདག་ལ་གནོད་བྱེད་ཀྱི་

བྱད་མ་དང༌། །སྤྱིར་སྣང་ཞིང་སྲིད་པའི་ལྷ་འདྲེ་དང་། །སྒོས་གཉན་ས་འདིར་གནས་ཀྱི་ལྷ་འདྲེ་ལ། །ལུས་ཤ་ཁྲག་མཆོད་སྦྱིན་འདི་བསྔོས་པས། ཁྱོད་དགའ་མགུ་ཡི་
རང་ཚིམ་གྱུར་ཅིག །མཆོག་གི་དངོས་གྲུབ་ཐོབ་པར་ཤོག །ཕཊ་ཕཊ་ཕཊཿ  ཅེས་བྱད་ཁ་སྟོན་པའི་བོན་བན་གང་ཡིན་ཐམས་ཅད་དང་། ཤན་པ་ཞེས་ནི་དེས་རྦད་པའི་བན་སྐྱོང་བོན་སྐྱོང་ལས་མཁན་ཐམས་
ཅད་ཀྱི་ཁར་ཕུང་པོ་ཤ་ཁྲག་གཏོར་བས་དགའ་མགུ་ཚིམ་ནས་གནོད་སེམས་ཞི་བར་བསྒོམ་ལ། ཕཊ་ཕཊ་ཕཊཿ  ཅེས་སྔར་སྒོམ་དང་གཏོར་ཚུལ། བྱད་ཁ་ཆེ་ན་འདི་ལ་ཚར་ཅི་མང་བྱ་བ་གལ་ཆེའོ། །རྒྱལ་པོ་བེར་དཀར་
བེར་ནག་དང་། ཁྱི་སྐྱ་ཁྱི་དམར་བྱ་རྒན་དང༌། །སྲིད་པའི་འདྲེ་དགུ་ལ་སོག་པ། །གཙུག་ལག་ཁང་གི་གདོན་བཅུ་དང༌། །མི་འདིའམ་བདག་ལ་གནོད་བྱེད་ཀྱི་རྒྱལ་
འགོང་དང་། །སྤྱིར་སྣང་ཞིང་སྲིད་པའི་ལྷ་འདྲེ་དང་། །སྒོས་གཉན་ས་འདིར་གནས་ཀྱི་ལྷ་འདྲེ་ལ། །ལུས་ཤ་ཁྲག་མཆོད་སྦྱིན་འདི་བསྔོས་པས། ཁྱོད་དགའ་མགུ་ཡི་
རང་ཚིམ་གྱུར་ཅིག །མཆོག་གི་དངོས་གྲུབ་ཐོབ་པར་ཤོག །ཕཊཿ  ཅེས་བནྡེ་སག་ཞུ་ཅན་ལ་བནྡེ་མང་པོ་རྒྱལ་འགོང་ཐམས་ཅད་ཀྱི་ངོ་བོར་གསལ་བའི་ཁར་ཤ་ཁྲག་གཏོར་བས་ངོམ་ཞིང་ཚིམ་པར་བསྒོམ་པ་ནི་

༄༅། །འདི་སྨྱོ་འབོག་སྲོག་རླུང་ཅན་རྒྱལ་པོའི་གནོད་པ་ལ་ཅི་མང་དམིགས། དཔལ་ལྡན་ལྷ་མོ་ནག་མོ་དང་། །བརྟན་མ་བཅུ་གཉིས་ལ་སོགས་པའི། །མ་མོ་མཁའ་འགྲོ་ཤུགས་
འགྲོ་དང༌། །དམ་སྲི་ལྟེ་ཕུར་ནག་མོ་སོགས། །མི་འདིའམ་བདག་ལ་གནོད་བྱེད་ཀྱི་འདྲེ་མོ་དང༌། །སྤྱིར་སྣང་ཞིང་སྲིད་པའི་ལྷ་འདྲེ་དང༌། །སྒོས་གཉན་ས་འདིར་
གནས་ཀྱི་ལྷ་འདྲེ་ལ། །ལུས་ཤ་ཁྲག་མཆོད་སྦྱིན་འདི་བསྔོས་པས། ཁྱོད་དགའ་མགུ་ཡི་རང་ཚིམ་གྱུར་ཅིག །མཆོག་གི་དངོས་གྲུབ་ཐོབ་པར་ཤོག །ཕཊཿ  འདི་ཐིག་ལེ་
འཛག་པའི་ནད་པ་དང༌། །སྨྱོན་པ་གླུ་ལེན་པ་དང་། ལྷ་བབ་མ་ཐུབ་པ་སྨྱོ་བའི་རིགས་དང་ནད་ངན་རྒྱུ་གཟེར་སོགས་མོ་གདོན་ལ་འདི་ཁོ་ན་མང་དུ་དམིགས། གཟའ་བདུད་ནག་པོ་མགོ་དགུ་དང་། །ཉི་མ་ལ་སོགས་
གཟའ་བརྒྱད་དང་། །རྒྱུ་སྐར་ཉི་ཤུ་རྩ་བརྒྱད་དང༌། །བཀའ་སྡོད་གདོང་མོ་མཆེད་བཞི་སོགས། །མི་བདག་ལ་གནོད་བྱེད་གཟའ་བདུད་དང་། །སྤྱིར་སྣང་ཞིང་སྲིད་
པའི་ལྷ་འདྲེ་དང༌། །སྒོས་གཉན་ས་འདིར་གནས་ཀྱི་ལྷ་འདྲེ་ལ། །ལུས་ཤ་ཁྲག་མཆོད་སྦྱིན་འདི་བསྔོས་པས། ཁྱོད་དགའ་མགུ་ཡི་རང་ཚིམ་གྱུར་ཅིག །མཆོག་གི་

དངོས་གྲུབ་ཐོབ་པར་ཤོག །ཕཊ༔ ཅེས་པ་གཟའ་ནད་ཅན་ལ་མང་དུ་དམིགས། ཀླུ་བདུད་ནག་པོ་སྲོག་ཟན་དང༌། །རྒྱལ་རིགས་རྗེའུ་རིགས་བྲམ་ཟེ་དང༌། །དམངས་རིགས་
གདོལ་པ་ལ་སོགས་པའི། །དགའ་བོ་འཇོག་པོ་དུང་སྐྱོང་དང་། །ཉེ་དགའ་ལ་སོགས་ཀླུ་རིགས་རྣམས། །མི་འདི་ལ་གནོད་བྱེད་ཀྱི་ཀླུ་དམག་དང༌། །སྤྱིར་སྣང་ཞིང་
སྲིད་པའི་ལྷ་འདྲེ་དང་། །སྒོས་གཉན་ས་འདིར་གནས་ཀྱི་ལྷ་འདྲེ་ལ། །ལུས་ཤ་ཁྲག་མཆོད་སྦྱིན་འདི་བསྔོས་པས། ཁྱོད་དགའ་མགུ་ཡི་རང་ཚིམ་གྱུར་ཅིག །མཆོག་
གི་དངོས་གྲུབ་ཐོབ་པར་ཤོག །ཕཊ༔ ཀླུ་དང་ས་བདག་གི་ནད་ལ་འདི་ཁོ་ན་དམིག །དེ་ཡང་ཀླུ་ནག་ཕྱོགས་ལ་ཤ་ཁྲག་དེ་རབ་དང༌། དཀར་ཕྱོགས་ལ་བདུད་རྩིའི་ངོ་བོར་དམིགས་པར་བྱའོ། །བདུད་རྗེ་ནག་མོ་ལ
བཀྲག་མེད་དང་། །བདུད་པོ་རེ་ཏེ་མགོ་ཉག་དང༌། ཁམ་པ་མི་ཟན་ལ་སོགས་པ། །མི་འདི་ལ་གནོད་བྱེད་ཀྱི་བདུད་དམག་དང༌། །སྤྱིར་སྣང་ཞིང་སྲིད་པའི་ལྷ་འདྲེ་
དང༌༑ །སྒོས་གཉན་ས་འདིར་གནས་ཀྱི་ལྷ་འདྲེ་ལ། །ལུས་ཤ་ཁྲག་མཆོད་སྦྱིན་འདི་བསྔོས་པས། ཁྱོད་དགའ་མགུ་ཡི་རང་ཚིམ་གྱུར་ཅིག །མཆོག་གི་དངོས་གྲུབ་

༄༅། །ཐོབ་པར་ཤོག ཕཊཿ  ཅེས་ལྕི་ཞིང་འཐིབ་པའི་ནད་ཐམས་ཅད་ལ་མི་རིང་ནག་པོ་ཐང་ཤིང་ཙམ་མི་ནག་རྟ་ནག་གི་དམག་ཚོགས་ཀྱི་ཁར་ཤ་ཁྲག་གཏོར་བས་ཚིམ་པར་དམིགས་ལ་མང་དུ་བྱའོ། །
བཙན་རྗེ་ཤུ་བ་སྲོག་ལེན་དང༌། །བཙན་རྒོད་ཧོར་པ་སྡེ་བཞི་དང་། །མགྱོགས་པ་རྐང་བརྒྱད་ཁ་ཤོ་དང་། ཁ་བཞི་གདོང་བརྒྱད་ལ་སོགས་པའི། །མི་འདི་ལ་གནོད་
བྱེད་ཀྱི་བཙན་དམག་དང་། །སྤྱིར་སྣང་ཞིང་སྲིད་པའི་ལྷ་འདྲེ་དང༌། །སྒོས་གཉན་ས་འདིར་གནས་ཀྱི་ལྷ་འདྲེ་ལ། །ལུས་ཤ་ཁྲག་མཆོད་སྦྱིན་འདི་བསྔོས་པས། ཁྱོད་
དགའ་མགུ་ཡིད་རང་ཚིམ་གྱུར་ཅིག །མཆོག་གི་དངོས་གྲུབ་ཐོབ་པར་ཤོག །ཕཊཿ  ཅེས་མི་དམར་རྟ་དམར་དམག་ཚོགས་དང་མི་རིང་དམར་པོ་ཟངས་ཀྱི་སྦུ་གུ་ཐོགས་པ་ལ་སྦྱིན། ཟངས་ཀྱི་སྦུ་གུས་གློ་
བའི་རྣག་ཐམས་ཅད་འཇིབ་པར་བསྒོམས། བཙན་གྱིས་གནོད་པ་དང་གློ་ནད་ཅན་ལ་ཅི་མང་དུ་དམིགས། དམ་སྲི་མེ་སྟག་དམར་པོ་དང༌། །སྒབ་འདྲེ་ཡུལ་འདྲེ་འཁྱམས་པོ་དང༌། །ཆུང་སྲི་གནོད་
བྱེད་རྨུག་འདྲེ་སོགས། །མི་འདི་ལ་གནོད་བྱེད་ཀྱི་དམ་སྲི་དང་། །སྤྱིར་སྣང་ཞིང་སྲིད་པའི་ལྷ་འདྲེ་དང་། །སྒོས་གཉན་ས་འདིར་གནས་ཀྱི་ལྷ་འདྲེ་ལ། །ལུས་ཤ་ཁྲག་

མཆོད་སྦྱིན་འདི་བསྔོས་པས། ཁྱོད་དགའ་མགུ་ཡི་རང་ཚིམ་གྱུར་ཅིག །མཆོག་གི་དངོས་གྲུབ་ཐོབ་པར་ཤོག །ཕཊ༔ ཟ་འདྲེ་ཚེ་འདས་ཀྱི་གཟུགས་བཟུང་བ། དམ་སྲི་བཙུན་གཟུགས་
མགོ་སེ། ཆུང་སྲི་བྱིས་པའི་གཟུགས་གཅེར་བུ་རྣམས་ལ་བྱིན། ཤ་ཁྲག་ནང་དུ་སྐེ་ཚུད་དེ་ནུབ་པར་བསྒོམ་ལ་གཤེད་ཁ་དང་ཤི་ཁ་བྱེ་བ་བྱིས་སྦའི་ཆུང་སྲི་ལ་འདི་ཅི་མང་དུ་བསྒོམ། རྡོ་རྗེ་ལེགས་པ་མན་ཆད་དང༌། །ཐེའུ་
རང་ཕྲན་བུ་ཡན་ཆད་རྣམས། །མང་སྣ་ཨུ་ཝེར་འཁོར་བཅས་དང༌། །ཐེལ་མོ་སྣ་རྡུམ་ལ་སོགས་པ། །མི་འདི་ལ་གནོད་བྱེད་ཐེའུ་རང་དང་། །སྤྱིར་སྣང་ཞིང་སྲིད་པའི་
ལྷ་འདྲེ་དང༌། །སྒོས་གཉན་ས་འདིར་གནས་ཀྱི་ལྷ་འདྲེ་ལ། །ལུས་ཤ་ཁྲག་མཆོད་སྦྱིན་འདི་བསྔོས་པས། ཁྱོད་དགའ་མགུ་ཡི་རང་ཚིམ་གྱུར་ཅིག །མཆོག་གི་དངོས་
གྲུབ་ཐོབ་པར་ཤོག །ཕཊ་ཕཊ་ཕཊ༔ བུ་ཆ་བུ་མོའི་རེ་ཙག་ཅན་ཤ་སྔོ་བ་མང་པོ་ལ་བྱིན་ཏེ། ཕོ་ལྷོག་དང་གླང་ཐབ་དང་ཐིག་ལེ་འཕྲོག་པའི་ནད་པ་ལ་མང་དུ་བྱའོ། ༈ །དེ་ལྟ་བུའི་ལུས་སྦྱིན་ཞག་གསུམ་ཡན་ཚར་ནས། །
མཐར་རྗེས་གཅོད་མཐའ་གཏད་ཀྱི་དམིགས་པ་འདི་བྱ། ཤ་ཁྲག་གིས་འགྲངས་པས་ལྷ་འདྲེ་གཅིག་གིས་གཅིག་ལ་ཞེ་སྡང་སྐྱེས་ནས། ཆེ་བས་ཆུང་བ་ཐམས་ཅད་ཟོས། གཙོ་བོ་དྲུག་པོ་གཅིག་གིས་གཅིག་ཇུར་མིག་ཏུ་མྱིད། གཡོན་གྱི་འདྲེ་མོ་

༄༅། །གཡས་ཀྱི་རྒྱལ་པོས་ཟོས། གཡས་ཀྱི་རྒྱལ་པོ་སྟེང་གི་ར་ཧུ་ལས་ཟོས། ར་ཧུ་ལ་རྒྱབ་ཀྱི་དགེ་བསྙེན་ཉ་ནག་མདོང་གིས་ཟོས། ཉ་ནག་གདོང་མདུན་གྱི་ས་བདག་སྦལ་པ་ཆེན་པོས་ཟོས། ས་བདག་འོག་གི་ཀླུ་བདུད་ཀྱིས་
ཟོས༑ ཀླུ་བདུད་ནམ་མཁའ་ལ་འཇའ་ཡལ་བ་ལྟར་ཡལ་དམིགས་མེད་སྟོང་ཉིད་ཐུན་ཅིག་བསྒོམ། སྙིང་རྗེ་ཆེན་པོ་ཐུན་གཅིག་བསྒོམ། འདི་གཉན་ཅིང་ཉེས་པ་ཆེ་བས་མཐའ་ཆོད་ལན་རེ་ཙམ་ལས་མི་རུང་ངོ༌། ༈ རྒྱུན་དུ་རུང་བའི་བསྟབ་པ་
ན༑ ནད་པའི་ཕུང་པོ་ཤ་ཁྲག་གིས་འཇིག་རྟེན་གང་བ་ལ། ནད་འདྲེ་གཅོང་སྲི་ལུས་གདོན་ཐམས་ཅད་ཐིམ་པར་དམིགས་ལ། རང་ཁྲོས་མའི་ཐུགས་ཀ་ནས་འོད་ཟེར་འཕྲོས་པས་རང་བཞིན་གྱི་གནས་ནས་མཁའ་འགྲོ་མ་དཀར་སེར་དམར་
ལྗང་གྲི་གུག་ཐོད་ཁྲག་ཅན་ཁྲོ་མོའི་ཆ་བྱད་ཅན་ཕག་ཆེན་ཁྲོས་མ་ནག་མོའི་སྐུ་དཔག་ཏུ་མེད་པ་དང༌། ལྷ་འདྲེ་མང་པོ་འཁོར་དང་བཅས་པས་ཤ་ཁྲག་ནད་གདོན་དང་དབྱེར་མེད་པར་ཧབ་སྒྲ་དི་རི་རི་ཟས་ནས་ལྷག་མ་མེད་པར་བསྒོམ་ལ།
མ་གིང་ཆེན་གིང་ཆུང་ལྕམ་དྲལ་བཅས། །ཧབ་སྒྲ་ཕཊ་སྒྲ་དི་རི་རི། །དྲག་པོའི་རྐན་སྒྲ་ཆེམས་སེ་ཆེམ། །ཤ་ཟན་ཅབ་སྒྲ་དི་རི་རི། ཁྲག་འཐུང་ཧུབ་སྒྲ་ཧོ་རོ་རོ། །རུས་
མུར་སོ་སྒྲ་ཁྲ་ལ་ལ། །རྐང་བརྡུངས་ལྷ་བ་ལྗིབས་སེ་ལྗིབ། །དགྱེས་པའི་གད་མོ་ཤ་ར་ར། །མགུ་བའི་གླུ་ལེན་ཀྱུ་རུ་རུ། །མ་འདིར་གཤེགས་ཤ་ཁྲག་གི་ལུས་མཆོད་

འདི༑ །སྣང་སྲིད་ལྷ་འདྲེས་བཞེས་སུ་གསོལ། །སྣང་སྲིད་ལྷ་འདྲེས་བཞེས་ནས་ཀྱང་། །འདོད་ཡོན་ལྔ་ཡིས་ཚིམ་པ་དང༌། །མཆོག་གི་དངོས་གྲུབ་ཐོབ་པར་ཤོག །
ཕཊ་ཕཊ་ཕཊཿ  ཅེས་པ་འདི་ནི་ནད་པ་གདོན་ཆེན་ལ་ནན་ཏན་དུ་བསྒོམ་པས་ཤིན་ཏུ་ཟབ་བོ། །དེ་ལྟར་ཟང་ཟིང་གི་གཙོ་བོ་ལུས་སྦྱིན་རྣམ་པར་ཆོས་ཀྱི་སྦྱིན་པ་ནི། རང་ཁྲོས་མ་གནས་འགྱུར་ནས་བཅོམ་ལྡན་འདས་ཤཱཀྱ་ཐུབ་པ་སྐུ་རི་
རབ་ཙམ་དུ་གྱུར་པའི་མདུན་དུ་ལྷ་འདྲེ་འབྱུང་པོ་གནོད་བྱེད་ཐམས་ཅད་དད་གུས་ཀྱིས་ཐལ་མོ་སྦྱར་ནས་ཆོས་ཉན་པར་བསྒོམ་ལ། ན་མོ་ཆོས་རྣམས་ཅད་རྒྱུ་ལས་བྱུང་། །དེ་རྒྱུ་དེ་བཞིན་གཤེགས་པས་
གསུངས་༈ །རྒྱུ་ལ་འགོག་པ་གང་ཡིན་པ། །དགེ་སྦྱོང་ཆེན་པོས་འདི་སྐད་གསུངས། །སྡིག་པ་ཅི་ཡང་མི་བྱ་ཞིང༌། །དགེ་བ་ཕུན་སུམ་ཚོགས་པར་སྤྱད། །རང་གི་
སེམས་ནི་ཡོངས་སུ་འདུལ། །འདི་ནི་སངས་རྒྱས་བསྟན་པ་ཡིན། །ལུས་ཀྱི་སྡོམ་པ་ལེགས་པ་ཡི། །ངག་གི་སྡོམ་པ་ལེགས་པ་ཡིན། །ཡིད་ཀྱི་སྡོམ་པ་ལེགས་པ་སྟེ། །
ཐམས་ཅད་དུ་ནི་སྡོམ་པ་ལེགས། །ཐམས་ཅད་བསྲུངས་པའི་དགེ་སློང་དག །སྡུག་བསྔལ་ཀུན་ལས་རྣམ་པར་གྲོལ། །ཕཊ་ཕཊ་ཕཊ༔ དེ་བྱང་ཆུབ་ཀྱི་ལམ་བསྟན་པ་ནི། ན་མོ་

༄༅། །ཚོགས་ཀྱི་ལམ་དང་སྦྱོར་བའི་ལམ། །མཐོང་བའི་ལམ་དང་སྒོམ་པའི་ལམ། །བར་ཆད་མེད་པའི་ལམ་བསྒོད་ནས། །མ་ཡུམ་ཆེན་གྱི་གོ་འཕང་
ཐོབ་པར་ཤོག །ཕཊ་ཕཊ་ཕཊཿ  བདག་གི་སྐུ་ལས་འོད་ཟེར་དཀར་པོ་འཕྲོས། གནོད་བྱེད་ལྷ་འདྲེ་ཐམས་ཅད་ལ་ཕོག་པས་བྱམས་སྙིང་རྗེ་བྱང་ཆུབ་ཀྱི་སེམས་རྒྱུད་ལ་སྐྱེས་ནས། ཐམས་ཅད་ཐུགས་རྗེ་ཆེན་པོའི་སྐུར་གྱུར་ཏེ་
ཡིག་དྲུག་འུར་དི་རི་རི་འདོན་ཞིང་རང་ལ་བསྐོར་བ་བྱེད་པར་བསྒོམ། དམིགས་པ་མ་ཟིན་བར་དུ། ཕཊཿ  བརྗོད་དོ། །ཕོག་ཐུག་ཤོར་བ་ལ་འདི་ནན་ཏན་ཏུ་བསྒོམ་པར་བྱའོ།། ༈ དེ་ནས་བསྲེ་བ་བྱ་སྟེ། གོང་དུ་བེམ་རིག་ཕྲལ་བའི་དུས་
བདག་ལུས་དང་ནད་པའི་ལུས་བསྲེས་ནས་བདག་གི་རྣམ་ཤེས་དང་། ནད་པའི་རྣམ་ཤེས་གཉིས་དབྱེར་མེད་དུ་བསྲེ་ནས་སྤར་བ་དང༌། ལུས་སྦྱིན་སོགས་ཐམས་ཅད་གོང་ལྟར་བྱས་ན་ནད་པ་ལ་ཕན་ཆེ་སྟེ། རང་རྟོགས་པ་མཐོ་ན་དེ་ལྟར་
ལེགས་ཏེ། རྟོག་པ་འབྲིང་ཙམ་ཡིན་ན། ལུས་སོ་སོར་སྤར་ལ་རྣམ་ཤེས་གཉིས་གཅིག་ཏུ་བསྲེ། ལུས་སོ་སོར་མཆོད་སྦྱིན་བྱས་ལ་དམིགས། རྟོགས་པ་ཐ་མ་ལས་མེད་ན་ལུས་སོ་སོར་བཞག །རྣམ་ཤེས་སོ་སོར་ཕྲལ་རང་གི་རྣམ་ཤེས་མཁའ་
འགྲོ་མར་བསྒྱུར། ནད་པའི་རྣམ་ཤེས་ནམ་མཁར་བསྟིམ། ལུས་སྦྱིན་ཚིག་གཅིག་གིས་ལུས་སོ་སོར་མཆོད་སྦྱིན་ཆ་གཉིས་བྱེད་པར་ལེགས། དེ་མ་བྱས་ན་རང་ལ་གྲིབ་འགོ་བའི་ནད་འབྱུང་བར་སྣང་ངོ༌། །དམིགས་པ་གསལ་ན་བདག་ལུས་

ལྔ་བརྒྱ། ནད་པའི་ལུས་ལྔ་བརྒྱ། ལུས་སྦྱིན་ཆེར་སྟོང་དུས་གཅིག་ལ་འགྲོ་བར་མ་ཅིག་གིས་གསུངས་སོ། །ལུས་སྦྱིན་གོང་རྣམས་ཚར་རྗེས། ནམ་མཁའི་དབྱིངས་སུ་ཕ་དམ་པ་དང་མ་ཅིག་དང༌། གྲུབ་ཆེན་ཀརྨ་པཀྵི་གསུམ་གསལ་བར་
བསྒོམ་ལ། རང་དང་ནད་པའི་ལུས་དང་སེམས། ནད་དང་གདོན་ཐམས་ཅད་དབྱེར་མེད་ཨཱཡིག་དཀར་པོ་གཅིག་བསྒོམ་ལ། དེ་ནམ་མཁའི་ཕ་དམ་པ་ལ་བསྟིམ། དམ་པ་མ་ཅིག་ལ་བསྟིམ། མ་ཅིག་ཀརྨ་པཀྵི་ལ་བསྟིམ། དེ་ནམ་མཁའ་ལ་
བསྟིམ༑ ནམ་མཁའ་གར་ཁྱབ་རིག་པས་ཁྱབ། རིག་པས་གར་ཁྱབ་ཆོས་སྐུས་ཁྱབ་པར་བསྒོམ་ལ། ཕཊ། འཇིག་རྟེན་འདི་ན་ནད་གདོན་གྱིས་ནོན་པ་དང༌། །སྔོན་ལས་ངན་གྱི་འབྲས་བུ་སྤྱོད་པ་
རྣམས༑ །ཡར་ལྟོས་དང་དམ་པ་རྒྱ་གར་བཞུགས། །བློ་གཏོད་དང་མ་ཅིག་ལབ་སྒྲོན་བཞུགས། ཡིད་ཆེས་ན་ཀརྨ་པཀྴི་བཞུགས། །ད་ཐེ་ཚོམ་མེད་པར་ཐག་ཆོད་ལ།
ཁྱོད་རང་ལུས་དང་རང་སེམས་དབྱེར་མེད་དེ། །ཆོས་སྐུ་སྐྱེ་མེད་ཨཱཡིག་དཀར་པོར་གྱུར། །དེ་དམ་པ་ནག་པོའི་ཐུགས་ཀར་འཕོས། །བདུད་རྩིའི་འོད་ཟེར་དུ་ཡ་ལ་
ལ༑ །ཡེ་ཤེས་ལབ་མའི་ཐུགས་ཀར་འཕོས། །གཟི་བརྗིད་འོད་དུ་དཔུངས་སེ་དཔུང་། །འགྲོ་ལ་སྡུག་བསྔལ་ཤར་དུས་སུ། །དམ་པ་ནག་པོས་བདེ་བར་འགྱུར། །ཨ་

༄༅། །མ་ལབ་མས་དབྱིངས་སུ་སྦྱོངས། །ཞེས་པས་རང་ངམ། ནད་པ་ལ་དམ་པ་མ་གཅིག་པཀི་གསུམ་དང་དབྱེར་མེད་འདྲེས་པས་ཐུགས་རྗེ་དང་བྱིན་རླབས་ཀྱིས་ན་ཚ་བདེ་སྟོང་དུ་བསྒྱུར། རྣམ་རྟོག་
ཆོས་སྐུར་བསྒྱུར་བར་བསྒོམ། ཡུམ་ཆེན་མོའི་ཐུགས་ཀྱིས་མ་བཟོད་ནས། །དོན་སྐྱེ་མེད་ནག་པོའི་སྙིང་རྗེ་འཕྲོས། །དུས་དེ་རིང་ནས་འགྲོ་དྲུག་གི་སྡུག་བསྔལ་བསལ། །སྡུག་
དོ་ནུབ་ནས་སྡུག་བསྔལ་གྱི་ཆུ་བོ་ཆད། །ན་ཚ་དང་ཟུག་ཟེར་དབྱིངས་སུ་ཡལ། །སྐྲག་སྣང་དང་བསྔངས་འཇིག་གི་གཞི་རྩ་བྲལ། །ཞེན་མེད་ཀྱི་སྣང་བ་བུན་ནེ་བུན། །
ཞེས་རང་གི་སེམས་ཉིད་ཀྱི་ངོ་བོ་ལས་ལྟ་བྱ་ལྟ་བྱེད་ཀྱི་འཛིན་པ་བྲལ་བར་བལྟས་པས་ནད་དང་གདོན་དང་སྡུག་བསྔལ་སྐྲག་སྣང་བསྔངས་འཇིག་གང་ཡང་མ་གྲུབ་ཏེ་ནམ་མཁའ་ལྟ་བུ། ལྷ་དང་འདྲེ་དང་བདེ་བ་དང་སྡུག་བསྔལ་སྟོང་པ་ཉིད་
དུ་རོ་སྙོམས། དེའི་ངེས་ཤེས་ཀྱི་རྟོགས་པ་གདིང་མ་སྐྱེས་ཀྱི་བར་དུ་ཚིགས་བཅད་བརྗོད་ཅིང་ཕཊ་བརྗོད། དེ་ལྟར་སྣང་སྲིད་སྟོང་ཉིད་བདེ་བ་ཆེན་པོ། དེ་མ་རྟོགས་པའི་སེམས་ཅན་ལ་ཤུགས་འབྱུང་དུ་སྙིང་རྗེ་དྲག་པོ་གཅིག་སྐྱེས་པས། སྙིང་
རྗེ་དེས་རྐྱེན་བྱས་ཏེ་སྐད་ཅིག་ལ། ནམ་མཁའ་བར་སྣང་ཐམས་ཅད་ཕ་བརྒྱུད་གཅོད་ཡུལ་བརྒྱུད་པའི་བླ་མའི་ངོ་བོ་ལ་རྣམ་པ་དམ་པ་རྒྱ་གར་ཁོ་ནས་ཐེམ་འགགས་སུ་གང་། ས་གཞི་ཐམས་ཅད་མ་བརྒྱུད་མཁའ་འགྲོའི་ངོ་བོ་མ་གཅིག་གིས་

ཐེམ་འགགག་སུ་གང་བ་དང༌། དེ་ཐམས་ཅད་སྐུ་གར་སྟབས་དང་ཕྱག་དྲིལ་ཁྲོ་ལོ་ཁྲོ་ལོ་གསུང་ཕཊ་སྒྲ་དི་རི་རི། སྣང་སྲིད་ཐམས་ཅད་ཡོམ་ཡོམ་ཤིག་ཤིག་བྱས་པ་སྣོད་ཀྱི་འཇིག་རྟེན་ཐམས་ཅད་དང་ལྷ་འདྲེས་གཙོ་བྱས་སེམས་ཅན་ཐམས་
ཅད་འོད་དུ་ཞུ་ནས་ལྷ་ཚོགས་ལ་ཐིམ་དེ་ཐམས་ཅད་ཕ་དམ་པ་ལ་ཐིམ། དེ་མ་གཅིག་ལབ་སྒྲོན་ལ་ཐིམ། དེ་བདག་དང་ནད་པར་ཐིམ་པས། དེ་ཡང་འཇའ་ཡལ་བ་ལྟར་སྟོང་ཉིད་དུ་གྱུར་པར་བསྒོམ་ལ་ཉམས་ལེན་ངོ་བོ་སྐྱོང་སྟེ། གཅོད་
ཡུལ་གྱི་གྲུབ་ཐོབ་བརྒྱུད་པ་རྣམས། །སྟེང་ན་ནམ་མཁའི་དབྱིངས་སུ་མ་ཤོང་ཞིང་། །འོག་དོང་མོའི་ས་རུ་མ་ཚུད་པར། །ཤེས་བྱ་ཐམས་ཅད་གཅོད་དུ་ཞུ། །གཅོད་
ཀྱང་གནོད་བྱེད་ཀྱི་ངང་དུ་ཐིམ། །གནོད་བྱེད་སྟོང་པའི་རོལ་པ་ལ། །གནོད་རྒྱུ་མེད་ན་གནོད་བྱ་སྟོང་། །ཕུང་པོ་ལ་བརྟེན་པའི་འཇིགས་པ་ཀུན། །དུས་དེ་རིང་ནས་
ཡོད་སྙམ་མི་བགྱིད་དོ། །བཀའ་བརྒྱུད་བླ་མའི་རྫུ་འཕྲུལ་འདི། །འགྲོ་ཀུན་གྱི་སྡུག་བསྔལ་ཐམས་ཅད་པ། །གཞི་མེད་དུ་གྲོལ་བའི་རྟོགས་ཐོབ་ནས། །སེམས་ཅན་
ཀུན་གཏན་ཐར་གྱི་རྒྱུར་གྱུར་ཅིག །ཕཊ། ཅེས་པ་བསྲེ་བའི་ཚིག་འདི་ཚར་ལྔ་བཅུ་ཐུན་རེ་ལ་བྱ་གསུངས་ཀྱང་གསུམ་མམ་བདུན་གང་ལྕོགས་དང་དམིགས་པ་ཚར་ལྔ་བཅུ་ཙམ་བྱ་བ་ཅེས་སོ། །འབུམ་ལས་གང་དྲན་པ་མེད་

༄༅། །ཅིང་ཡིད་ལ་བྱར་མེད་པ་ནི་སངས་རྒྱས་རྗེས་སུ་དྲན་པའོ། །ཆོས་རྗེས་སུ་དྲན་པའོ། །དགེ་འདུན་རྗེས་སུ་དྲན་པའོ། །ཞེས་དང་། ནམ་མཁའ་རྣམ་པར་ཁྱབ་པའི་ཏིང་ངེ་འཛིན་དང་། ནམ་མཁའ་རྒྱས་པར་འགེང་པའི་ཏིང་
ངེ་འཛིན་ཡོང་ངོ་ཞེས་དང་། མ་གཅིག་གི་རྡོ་རྗེའི་ཚིག་རྐང་ལས། ནད་དང་ནད་པ་གདོན་དང་གསུམ། །གཉིས་མེད་གཅིག་ཏུ་བསྲེ་བ་གཅེས། །ཞེས་གསུངས་པའི་དོན་ཡིན་པས། དེའི་ངང་དུ་བཞག་པ་ལས་ཟབ་པ་མེད་མོད་ཀྱང་ཐ་མལ་
པའི་རྣམ་རྟོག་བཀག་པའི་ཕྱིར་རྣམ་ཤེས་བསྟིམ་ཞིང་བྱིན་རླབས་བྱ་བ་ནི། ཕཊ། ནམ་མཁའ་ནས་བླ་ཚེ་སྲོག་དབུགས་ཀྱི་ངོ་བོ་ཐིག་ལེ་དཀར་པོ་གཅིག་མར་བྱུང་། བསྲུང་བྱའི་ཚངས་བུག་
ནས་ཞུགས། སྙིང་དབུས་སུ་ཐིམ་པར་གྱུར། ཕཊ་ཕཊ་ཕཊཿ  དེ་ནས་ཕྲེང་བ་སྤྱི་བོར་བཞག་ལ་བླ་མ་བརྒྱུད་པ་དང་མ་གཅིག་སྤྱི་བོར་ཐིམ་པར་བསྒོམ་ཞིང་། ཆོས་སྐུ་ཡུམ་ཆེན་མོ་ཤེས་རབ་ཀྱི་ཕ་
རོལ་ཕྱིན་མ། སངས་རྒྱས་ཤཱཀྱ་ཐུབ་པ། འཇམ་དཔལ་སྨྲ་བའི་སེངྒེ། རྗེ་བཙུན་འཕགས་མ་སྒྲོལ་མ། མཁའ་འགྲོ་སུ་ཁ་སིདྡྷི། བྲམ་ཟེ་ཨརྱ་དེ་ཝ། ཕ་གཅིག་དམ་པ་
སངས་རྒྱས། །སྐྱོ་སྟོན་བསོད་ནམས་བླ་མ། མ་ཅིག་ལབ་ཀྱི་སྒྲོན་མ། ཆོས་སྐུ་ཡེ་ཤེས་ཀྱི་མཁའ་འགྲོ། ལོངས་སྐུ་ཡེ་ཤེས་ཀྱི་མཁའ་འགྲོ། སྤྲུལ་སྐུ་ཡེ་ཤེས་ཀྱི་

མཁའ་འགྲོ། སྐུ་སྤྲུལ་བདེ་ཆེན་དཀར་མོ། གསུང་སྤྲུལ་དམར་མོ་སྒྲ་སྒྲོག །ཐུགས་སྤྲུལ་ཁྲོས་མ་ནོག་མོ། ཡོན་ཏན་གྱི་སྤྲུལ་པ་གསེར་མོ་དོན་གྲུབ། །ཕྲིན་ལས་ཀྱི་
སྤྲུལ་པ་སྣ་ཚོགས་མཐར་ཕྱིན། ཕ་བརྒྱུད་ཐབས་ཀྱི་བརྒྱུད་པ། མ་བརྒྱུད་ཤེས་རབ་ཀྱི་བརྒྱུད་པ། སྲས་བརྒྱུད་ཉམས་ཀྱི་བརྒྱུད་པའི་བླ་མ་དམ་པ་ཐམས་ཅད་ཀྱིས་
བྱིན་གྱིས་རློབས་ཤིག །ཐུགས་རྗེ་དང་ནུས་པ་བསྐྱེད་ཅིག །རྒྱུ་ལས་ངན་དང་སྡིག་སྒྲིབ། རྐྱེན་གདོན་བགེགས་དང་འབྱུང་པོ། འབྲས་བུ་ན་ཚ་དང་སྡུག་བསྔལ།
ཐབས་ཟབ་མོ་འདི་ལ་བརྟེན་ནས་ད་ལྟ་ཉིད་དུ་ཞི་བར་བྱིན་གྱིས་རློབས་ཤོག །རྒྱུ་འདོད་ཆགས་དང་ཞེ་སྡང་གཏི་མུག་གསུམ། །དུག་གསུམ་རང་སར་ཞི་བར་བྱིན་
གྱིས་རློབས། ནད་རླུང་དང་མཁྲིས་པ་བད་ཀན་གསུམ། ནད་དེ་གསུམ་རང་སར་ཞི་བར་བྱིན་གྱིས་རློབས། གདོན་ཕོ་གདོན་དང་མོ་གདོན་ཀླུ་གདོན་གསུམ། གདོན་
གསུམ་རང་སར་ཞི་བར་བྱིན་གྱིས་རློབས། ཕུང་པོ་གཟན་དུ་བསྐྱུར་བར་བྱིན་གྱིས་རློབས། གཟན་བསྒྱུར་ལམ་དུ་འགྲོ་བར་བྱིན་གྱིས་རློབས། ཉག་གཅིག་རྩད་ནས་

༄༅། །ཆོད་པར་བྱིན་གྱིས་རློབས། །ལུས་ཤ་ཁྲག་གི་མཆོད་སྦྱིན་གནད་དུ་འགྲོ་བར་བྱིན་གྱིས་རློབས། །དངོས་མེད་ལྷ་འདྲེའི་འགྲོ་དོན་ནུས་པར་བྱིན་
གྱིས་རློབས། །མཆོག་ཐུན་མོང་གི་དངོས་གྲུབ་ཐོབ་པར་བྱིན་གྱིས་རློབས། འཆི་མེད་ཚེའི་རིག་འཛིན་ཐོབ་པར་བྱིན་གྱིས་རློབས། ནད་མེད་བདེ་བའི་ལང་ཚོ་ཐོབ་
པར་བྱིན་གྱིས་རློབས་ཤིག །ཕཊ་ཕཊ་ཕཊཿ  དེ་ནས་བསྔོ་བ་ནི། ལུས་ཤ་ཁྲག་གི་མཆོད་སྦྱིན་འདི་ཁ་རག་པ་ཙམ། དྲི་ཚོར་བ་ཙམ་གྱིས། ན་བ་ཕན། ཤི་བ་སོས། རྒས་པ་
དར༑ ཕོ་ཐམས་ཅད་སྤྱན་རས་གཟིགས་ཀྱི་གོ་འཕང་ཐོབ་པར་གྱུར་ཅིག །མོ་ཐམས་ཅད་རྗེ་བཙུན་སྒྲོལ་མའི་གོ་འཕང་ཐོབ་པར་གྱུར་ཅིག །དམ་ཆོས་བདུད་ཀྱི་
གཅོལ་ཡུལ་འདི། །མཁའ་ལ་ཁྲི་གདུགས་ཤར་བ་བཞིན། །ཕྱོགས་རྣམས་ཀུན་ཏུ་ཁྱབ་གྱུར་ཅིག །ཕཊ་ཕཊ་ཕཊཿ  དེ་ནས་ནད་པ་བསླང་ལ་སྲུང་འཁོར་སོགས་ཕུད་པ་རྣམས་བཏགས་
བཅུག་ལ་གཏང་། དེ་འདྲ་ཞག་གསུམ་ལྔ་བདུན་སོགས་ཚར་རྗེས། གཅོད་དབང་བསྐུར་ཐོན་ན་ལེགས་ཤིང་ཕྱག་ལེན་ཡོད་དོ། མ་ཐོན་ཀྱང་རུང་ངོ༌། །དཀར་འགྱེད་དམར་འགྱེད་ནག་འགྱེད་གསུམ་ལ་ཚིག་ལྷུག་པ་རྣམས་ཚིག་བཅད་དུ་ཕབ་

པ་ཙམ་མ་གཏོགས་ཐམས་ཅད་རྗེ་རང་བྱུང་བ་དང་མི་བསྐྱོད་རྡོ་རྗེའི་གསུང་བསླད་མེད་ཡིན་པས་བྱིན་རླབས་ཆེ་བའོ། །ཕྱག་ལེན་འདོད་བསྒྲིགས་འདི་ཡང་རྗེ་དྲུང་སྐྱེས་ཀུན་དགའ་རྣམ་རྒྱལ་གྱི་དཔོན་པོ་གཅོད་པ་ཀུན་དགའ་དབང་ཕྱུག་གི་
ཕྱག་ལེན་རྒྱུན་ལྟར་ཡིན་ཞིང་། དམིགས་པ་དང་བྱིན་རླབས་སོགས་ཀྱང་རང་གི་ཉམས་མྱོང་དང་གཅོད་གཞུང་ཆེན་མོ་རྣམས་ཀྱི་དགོངས་པ་དང་བསྟུན་ཏེ། རི་ཁྲོད་པ་རྣམས་ལ་ཕན་ཕྱིར། སློབ་བུ་ཤཱཀྱའི་དགེ་ཚུལ་བྱམས་པའི་ཐུགས་དམ་བྱ་
ཕྱིར་དགེ་སློང་རྣལ་འབྱོར་སྤྱོད་པ། ༧ རཱ་ག་ཨ་སྱས་སྨྲ་རྒྱལ་འབྲུག་གི་ལོ་ཐ་སྐར་ཟླ་བའི་ཡར་ཚེས་གཅིག་ལ་བྲིས་པས་འགྲོ་དོན་རྒྱ་ཆེན་པོར་གྱུར་ཅིག །དགེའོ། ༈ ཨོཾ་སྭ་སྟི། སྙན་བརྒྱུད་ཟབ་མོའི་ནད་བསྡུས་པ། །གདན་ཐོག་གཅིག་མའི་
ཆ་ལགས་བཅས། གསར་བསྐྲུན་བྱས་པས་དགེ་བའི་དཔུང་། །འགྲོ་རྣམས་ཡུམ་ཆེན་ཤེར་ཕྱིན་གྱི། །དགོངས་པ་མངོན་གྱུར་ཐོབ་ཕྱིར་བསྔོ། །འདི་ཡི་བླ་བརྒྱུད་ཁ་བཀང་ཡང་། །མི་དགོས་བླ་མའི་རྣལ་འབྱོར་སྐབས། །གྲུབ་ཐོབ་གཅོད་ཡུལ་
བརྒྱུད་པ་ཞེས། །བསྡུས་དོན་ཁོ་ནས་མ་ཐུས་མེད། །ཚོགས་ལས་གཞུང་དང་འདི་ཟུང་ལ། །པཀྴི་རང་རྒྱུད་རོལ་རྡོར་གྱི། །བར་དུ་བརྒྱུད་པ་མེད་པ་ནི། །བྱིན་རླབས་ཆེ་བའི་མཆོག་གཟིགས་རྣམས། ། ཕྱོགས་གཅིག་བརྗོད་ལས་དོགས་གནས་
མེད༑ །བརྒྱུད་པ་ཁ་བཀང་བྱེད་པ་བླུན། །གདན་ཐོག་གཅིག་མའི་གཞུང་འདིར་ཡང་། །དམ་པ་མ་ཅིག་བར་དེ་ཉིད། །བསོད་ནམས་བླ་མ་མེད་པ་ཡང༌། །དོགས་གནས་མེད་ཅིང་མ་ཅིག་ཉིད། །དམ་པའི་དངོས་སློབ་ཡིན་ཕྱིར་རོ། །རྒྱུས་

༄༅། །མེད་རྣམ་དཔྱོད་སྦྲང་བུའི་མཚོན། །རྡོ་རྗེའི་བྲག་ལ་འབུགས་པ་རྫུན། །གཞན་གཞུང་འདྲ་མིན་སྣ་ཚོགས་པ། །དུ་མ་འདུག་ཀྱང་ཚད་ལྡན་གྱི། །མ་དཔེ་གསུམ་བཞི་ཕྱི་མོ་བྱས། །དེ་ཕྱིར་འདི་ལ་ནོགས་པ་མེད། །ཚིག་ལ་
བདུན་ཚིག་དགུ་ཚིག་འབྱུང་། །བཅོས་པ་མི་བྱ་རང་བྱུང་སོགས།། །གསུངས་སོར་གནས་པའི་དོན་ཆེན་ཡིན། །འདི་ཡང་ཆོས་ཀྱི་སེངྒེས་སོ།། །།

༄༅། །གཅོད་ཚོགས་ཀྱིས་ལྷན་ཐབས། ཚོགས་ཀྱི་བསྟབ་པ་དྲག་པོ་བཞུགས་སོ།། །།

༄༅། །ན་མོ་པྲ་ཛྙཱ་པ་ར་མི་ཏ་ཡེ། ཡུམ་ཆེན་ཌཱཀྐིའི་ཚོགས་ལ་ཕྱག་འཚལ་ནས། གཅོད་ཀྱིས་བསྟབས་སུ་དྲག་པོ་བྱེད་ཚུལ་བཀོད། །
ཡུམ་ཆེན་ཌཱཀྐིའི་བཀའ་གནང་བྱིན་གྱིས་རློབས། དེ་ལ་གཅོད་ཚོགས་ཞག་འགའ་བྱས་ནས། ཅིས་ཀྱང་ལུས་གདོན་ཕྲལ་མ་ཐུབ་ན། ཚོགས་ལས་གཏོར་བསྔོས་ཀྱིས་གོང་
དེར༑ མདུན་དུ་འཕྱར་བའམ་གཡང་གཞི་ཆེན་པོའི་སྟེང་དུ་ནད་པ་བཞག །ལུས་འགུལ་སྐྱོད་མི་ཚུགས་ན་ནད་པའི་སྟེང་དུའམ། ལག་ཏུ་ཚོགས་བཞག །ནད་པ་འཕྱར་
འཁྱོག་བྱེད་ཚུག་ན་ནད་པ་དང་མཉམ་དུ་ཚོགས་བཞག་ལ། ཕཊ། ནད་པའི་སྙིང་ཁར་རྣམ་པར་ཤེས་པ་བླ་ཚེ་བསོད་ནམས་། དབང་

༄༅། །ཐང་རླུང་སེམས་ཐམས་ཅད་འདུས་པའི་ངོ་བོ་འོད་ཀྱི་ཐིག་ལེ་དངུལ་ཆུའི་མདོག་བྱ་མ་སར་གྱི་སྒོ་
ང་ཙམ་འཕར་ལ་ཁད་པ། ཕཊ། ཐིག་ལེ་དེ་སྐྱེན་པོས་མདའ་འཕང་པ་ལྟར་དབུ་མའི་ལམ་ནས་རྒྱངས་སེ་ཐོན་ནས།
མདུན་གྱི་མ་གཅིག་གི་ཐུགས་ཀར་ཐིམ། ཕཊ་ཕཊ། དེ་ནས་ནད་པ་ཚོགས་དང་བཅས་ཕུད་རྒོད་དམ་ཆུ་གཙང་གི་བྲན་ལ། ན་མོ་རྗེ་
བཙུན་གཅོད་ཡུལ་བརྒྱུད་པའི་བླ་མ་རྣམས་ཀྱི་བཀའ་བདེན་པ་དང་། དཀོན་མཆོག་གསུམ་གྱི་བཀའ་བདེན་པ་དང༌།

ཕ་ཅིག་དམ་པ་སངས་རྒྱས། མ་ཅིག་ལབ་ཀྱི་སྒྲོན་མ། ཡི་དམ་བདུད་འདུལ་ཁྲོས་མའི་ལྷ་ཚོགས། མཁའ་འགྲོ་བྱེ་བ་འབུམ་དང་བཅས་པའི་བཀའ་བདེན་པ་དང༌།
དམ་པ་ཆོས་སྐྱོང་བའི་སྲུང་མ་རྣམས་ཀྱི་བཀའ་བདེན་པ་དང་། བདེན་པ་ཆེན་པོའི་མཐུས། ནད་པ་འདིའི་དང་པོ་ནད་ཀྱི་སྣ་འདྲེན་པ། བར་དུ་ནད་ཀྱི་ཚང་བཅའ་བ།
ཐ་མ་ནད་ལ་མི་ཕན་པར་བྱེད་པའི། ལས་གདོན་ལུས་གདོན། ནད་ནད་བདག་དང་བཅས་པ། གདོན་སྣ་འདྲེན་དང་བཅས་པ། བཀའ་དང་དམ་ལ་མི་གནས་པ།
ལྷ་མིན་ལྷ་རུ་བརྫུ་བ། མགོ་གཡོག་མགོ་བསྐོར་བྱེད་པ། འགྱུར་ལོག་འཕར་ལྡང་བྱེད་པ་གང་ཡིན་པ་ཐམས་ཅད། སྐད་ཅིག་རང་དབང་མེད་པར་བེམ་པོ་ཚོགས་ཀྱི་
གཏོར་མ་འདི་ལ་ཁུག་ཅིག །ཧཱུཾ་ཧཱུཾ་ཧཱུཾ། ཛཿ ཧཱུྃ་བྃ་ཧོཿ  ཕཊ་ཕཊ་ཕཊ། བེམ་པོ་ཚོགས་གཞོང་བྷནྡྷ་ལྕང་ལོ་ཅན་ཡངས་ཤིང་རྒྱ་ཆེ་བའི་ནང་དུ། བེམ་པོ་ལུས་གདོན་
ཚོགས་གཏོར་གསུམ་དབྱེར་མེད་པའི་ཤ་ཡི་རི་བོ་ཁྲག་གི་རྒྱ་མཚོ་བསམ་གྱིས་མི་ཁྱབ་པར་གྱུར། ཨོཾ་ཨཱཿ ཧཱུྃ། ཧ་ཧོ་ཧྲཱིཿ  ཕཊ་ཕཊ། དེ་ནས་མི་བཞིས་བཀྱགས་ལ་ཕྱོགས་སོ་སོར་

༄༅། །བསྟབ་པའི་ཚུལ་བྱེད་བཅུག་ལ། ཕཊ། ལུས་གདོན་དང་དབྱེར་མེད་པའི་ཤ་ཁྲག་མཁའ་འགྲོ་རྣམས་ཀྱིས་ཞལ་དུ་དམར་ཆེམ་ཆེམ་གསོལ་ནས། གནོད་བྱེད་ཀྱི་
སེམས་ཐུགས་ཆོས་ཉིད་ཀྱི་ཀློང་དུ་བསྟིམ་ནས་སངས་རྒྱས་པར་གྱུར་ཅིག །ཕཊ་ཕཊ། ཀྱེ་མ་མི་མིན་ཡེ་ཤེས་མཁའ་འགྲོ་མ། །ཕ་རོལ་ཕྱིན་པའི་གྲུབ་ཐོབ་མ། །
སྐལ་ལྡན་ཡོངས་ཀྱི་རྒྱུད་གྲོལ་མ། །མ་ཆོས་ཉིད་ནམ་མཁའི་ཀློང་ཡངས་ནས། ཁྲོས་མ་རིགས་ལྔ་སྐུར་བཞེངས་ལ། །བེམ་པོ་ཤ་ཁྲག་ཚོགས་སུ་བཞེས། །ལས་
གདོན་ལུས་གདོན་ཚོགས་སུ་བཞེས། །ནད་འདྲེ་གཅོང་སྲི་ཚོགས་སུ་བཞེས། །ནད་རིགས་གདོན་རིགས་ཚོགས་སུ་བཞེས། །འབུལ་བར་ང་ཡི་མ་ནོར་བས། །
བཞེས་པ་ཁྱེད་ཀྱི་མ་ནོར་ཅིག །ལུས་ཤ་ཁྲག་རུས་པ་ཚོགས་སུ་རོལ། །སེམས་དམིགས་མེད་ཆོས་ཉིད་ཀློང་དུ་བསྟིམ། །འཆུག་མེད་མངོན་སངས་རྒྱས་པར་མཛོད། །
ཧཱུཾ༑ དབུས་ཕྱོགས་སངས་རྒྱས་མཁའ་འགྲོ་མ། །མ་ཅིག་ལབ་སྒྲོན་ཁྲོ་མོའི་སྐུ། །འཁོར་ཡང་ནག་མོ་འབུམ་གྱིས་བསྐོར། །བདུད་འདུལ་ཁྲོས་མ་ནག་མོའི་སྐུ། །

ཕྱེས་ཤིག་ཕྱེས་ཤིག་ཞལ་ཕྱེས་ཤིག །རྔམ་ཆེན་ཁྲོས་ནག་ཞལ་ཕྱེས་ཤིག །གནམ་ས་ཙམ་གྱིས་ཞལ་གདངས་ལ། །གངས་རི་ཙམ་གྱི་མཆེ་བ་གཙིགས། །གློག་
དམར་ཙམ་གྱི་ལྗགས་བརྐྱངས་ལ། །གདོན་གཏི་མུག་ཀླུ་གདོན་ཕུང་པོ་འདི། ཁྲོས་མ་ནག་མོའི་ཞལ་དུ་བསྟབ། །སངས་རྒྱས་མཁའ་འགྲོའི་ཞལ་དུ་བསྟབ། །བསྟབ་
པོ་བསྟབ་པོ་ཞལ་དུ་བསྟབ། །ཕོ་གདོན་རྒྱལ་པོ་ཞལ་དུ་བསྟབ། །འགོང་པོ་དམ་སྲི་ཞལ༴ མོ་གདོན་འདྲེ་མོ་ཞལ༴ བསེ་རག་ཆུང་སྲི༴ གླུ་གདོན་ས་བདག་ཞལ༴
ལས་གདོན་ལུས་གདོན་ཞལ༴ འདྲེ་སྲིན་བྱུར་གསུམ་ཞལཚེ་ལེན་བདུད་གཅོད་ཞལ༴ སྲོག་གཅོད་དབུགས་ལེན་ཞལ༴ ཟ་འདྲེ་ཤི་གཤེད་ཞལ༴ གྲེ་བོ་གྲེ་མོ་
ཞལ༴ ནད་འདྲེ་གཅོང་སྲི་ཞལ༴ ནད་རིགས་གདོན་རིགས་ཞལ༴ རྐྱེན་ངན་བར་ཆད་ཞལ༴ གནོད་བྱེད་ཐམས་ཅད་ཞལ༴ ཧོ་ཁུང་གདངས་པའི་ཞལ་དུ་བསྟབས། །
ལྗགས་དམར་ཧོམ་གཟར་སྟེང་དུ་སྦྱོངས། །མིད་པ་བྱང་ཆུབ་རྒྱུད་ལ་བསྒྲིམ། །ལྟོ་བ་མེ་དཔུང་ནང་དུ་སྦྱོངས། །བསྟབ་པ་ང་ཡིས་མ་ནོར་བས། །བཞེས་པ་ཁྱེད་ཀྱི་མ་

༄༅། །ནོར་ཅིག །ཞལ་དུ་བསྟབ་བོ་ཁ་རཾ་ཁཱ་ཧི། མགུལ་དུ་བསྒྲིལ་ཅིག་ཨ་ར་ལི། །གསོལ་ཅིག་བཞེས་ཤིག་ས་མ་ཡ། །རྣམ་ཤེས་ཆོས་ཀྱི་དབྱིངས་སུ་
དྲོངས༑ །ཆོས་དབྱིངས་ཡེ་ཤེས་དངོས་གྲུབ་སྩོལ། །ཨོཾ་བཛྲ་བྷ་རཱ་ཧཱི་ཀྲོ་ཏི་ཀཱ་ལི་བུདྡྷ་ཌཱ་ཀི་ནི་གནོད་བྱེད་ཀྱི། མཾ་ས་ལ་ཁཱ་ཧི། རཀྟ་ལ་ཁཱ་ཧི། ཀེཾ་ནི་རི་ཏི་ལ་ཁཱ་ཧི།
ག་ན་ཙཀྲ་ལ་ཁཱ་ཧི་ཁཱ་ཧི། ཕཊ་ཕཊ། འགྲེས་ཤེས་པར་བྱའོ། །ཧཱུྃ། ཤར་ཕྱོགས་རྡོ་རྗེ་མཁའ་འགྲོ་མ། །མ་ཅིག་ལབ་སྒྲོན་ཞི་བའི་སྐུ། །འཁོར་ཡང་དཀར་མོ་འབུམ་གྱིས་
བསྐོར༑ །ཞི་བ་བདེ་ཆེན་དཀར་མོའི་སྐུ། །ཕྱེས་ཤིག་ཕྱེས་ཤིག་ཞལ་ཕྱེས་ཤིག །གནམ་ས་ཙམ་གྱིས་ཞལ་གདངས་ལ། །གངས་རི་ཙམ་གྱི་མཆེ་བ་གཙིགས། །གློག་
དམར་ཙམ་གྱིས་ལྗགས་བརྐྱངས་ལ། །གདོན་ཞེ་སྡང་བཙན་བདུད་ཕུང་པོ་འདི། །བདེ་ཆེན་དཀར་མོའི་ཞལ་དུ་བསྟབ། །རྡོ་རྗེ་མཁའ་འགྲོའི་ཞལ་དུ་བསྟབ། །རྣམ་
ཤེས་ཆོས་ཀྱི་དབྱིངས་སུ་དྲོངས། །མེ་ལོང་ཡེ་ཤེས་དངོས་གྲུབ་སྩོལ། །ཧ་བཛྲ་ཌཱ་ཀི་ནི་གནོད་བྱེད་ཀྱི་མཾ་ས་ལ་ཁཱ་ཧི། སོགས། ཕཊ་ཕཊ། ཧཱུྃ། ལྷོ་ཕྱོགས་རིན་ཆེན་

མཁའ་འགྲོ་མ། །མ་ཅིག་ལབ་སྒྲོན་རྒྱས་པའི་སྐུ། །འཁོར་ཡང་སེར་མོ་འབུམ་གྱི་བསྐོར། །སེར་མོ་དོན་གྲུབ་ཞལ་ཕྱེས་ཤིག །གནམ་ས་ཙམ་གྱིས་ཞལ་གདངས་
ལ༑ །གངས་རི་ཙམ་གྱི་མཆེ་བ་གཙིགས། །གློག་དམར་ཙམ་གྱིས་ལྗགས་བརྐྱངས་ལ། །གདོན་ང་རྒྱལ་རྒྱལ་འགོང་ཕུང་པོ་འདི། །སེར་མོ་དོན་གྲུབ་ཞལ་དུ་
བསྟབ༑ །ལྷོ་རིན་ཆེན་མཁའ་འགྲོའི་ཞལ་དུ་བསྟབ། །སོགས་ནས། རྣམ་ཤེས་ཆོས་ཀྱི་དབྱིངས་སུ་དྲོངས། །མཉམ་ཉིད་ཡེ་ཤེས་དངོས་གྲུབ་སྩོལ། །རི་རཏྣ་ཌཱ་ཀི་ནི་
གནོད་བྱེད་ཀྱི་མཾ་ས་ལ་ཁཱ་ཧི། སོགས་ནས། ཕཊ་ཕཊ། ཧཱུཾ། ནུབ་ཕྱོགས་པདྨ་མཁའ་འགྲོ་མ། །མ་གཅིག་ལབ་སྒྲོན་དབང་གི་སྐུ། །འཁོར་ཡང་དམར་མོ་འབུམ་གྱི་
བསྐོར༑ །དམར་མོ་སྒྲ་སྒྲོགས་ཞལ་ཕྱེས་ཤིག །གནམ་ས་ཙམ་གྱི་ཞལ་གདངས་ལ། །གངས་རི་ཙམ་གྱིས་མཆེ་བ་གཙིགས། །གློག་དམར་ཙམ་གྱིས་ལྗགས་བརྐྱངས་
ལ༑ །གདོན་འདོད་ཆགས་མོ་གདོན་ཕུང་པོ་འདི། །དམར་མོ་སྒྲ་སྒྲོགས་ཞལ་དུ་བསྟབ། །ནུབ་པདྨ་མཁའ་འགྲོའི་ཞལ་དུ་བསྟབ། །སོགས་ནས། རྣམ་ཤེས་ཆོས་ཀྱི་

༄༅། །དབྱིངས་སུ་དྲོངས། །སོར་རྟོག་ཡེ་ཤེས་དངོས་གྲུབ་སྩོལ། །ནི་པདྨ་ཌཱ་ཀི་ནི་གནོད་བྱེད་ཀྱི་མཾ་ས་ལ་ཁཱ་ཧི། སོགས། ཕཊ་ཕཊ། ཧཱུྃ། བྱང་ཕྱོགས་
ལས་ཀྱི་མཁའ་འགྲོ་མ། །མ་ཅིག་ལབ་སྒྲོན་དྲག་མོའི་སྐུ། །འཁོར་ཡང་ལྗང་མོ་འབུམ་གྱི་བསྐོར། །སྣ་ཚོགས་མཐར་ཕྱིན་ཞལ་ཕྱེས་ཤིག །གནམ་ས་ཙམ་གྱིས་ཞལ་
གདངས་ལ། །གངས་རི་ཙམ་གྱི་མཆེ་བ་གཙིགས། །གློག་དམར་ཙམ་གྱིས་ལྗགས་བརྐྱངས་ལ། །གདོན་ཕྲག་དོག་གཟའ་སྲིན་ཕུང་པོ་འདི། །སྣ་ཚོགས་མཐར་ཕྱིན་
ཞལ་དུ་བསྟབ། །བྱང་ལས་ཀྱི་མཁའ་འགྲོའི་ཞལ་དུ་བསྟབ། །སོགས་ནས། རྣམ་ཤེས་ཆོས་ཀྱི་དབྱིངས་སུ་དྲོངས། །བྱ་གྲུབ་ཡེ་ཤེས་དངོས་གྲུབ་སྩོལ། །ས་ཀརྨ་ཌཱ་ཀི་ནི་
གནོད་བྱེད་ཀྱི་མཾ་ས་ལ་ཁཱ་ཧི། སོགས། ཕཊ་ཕཊ། ཕཊཿ  ཤར་ཌཱ་དྲིལ་དྲག་ཏུ་བྱས་ལ་དེ་ནས་ཡུད་ཙམ་ཐད་དུ་བཞག་ལ། ཀྱེ་མ་མི་མིན་ཡེ་ཤེས་མཁའ་འགྲོ་མ། །བདུད་འདུལ་ཁྲོས་མ་
ནག་མོ་དང་། །དབུས་ཕྱོགས་སངས་རྒྱས་མཁའ་འགྲོ་མ། །མཁའ་འགྲོ་བྱེ་བ་འབུམ་དང་བཅས། །སྣང་སྲིད་ལྷ་འདྲེ་འཁོར་དང་བཅས། །འཁོར་དང་བཅས་པ་ཁྱེད་

རྣམས་ལ། །ལུས་ཚོགས་ཀྱི་མཆོད་པ་འདི་ཕུལ་བས། །མཁའ་འགྲོའི་ཚོགས་རྣམས་མཉེས་གྱུར་ཅིག །ལྷ་འདྲེའི་འདོད་པ་ཚིམ་གྱུར་ཅིག །གཏི་མུག་ཤ་ཡི་ཚོགས་
ལ་རོལ། །འདོད་ཆགས་ཁྲག་གི་ཚོགས་ལ་རོལ། །ཞེ་སྡང་རུས་པའི་ཚོགས་ལ་རོལ། །ཕུད་ལྷག་མ་མེད་པར་བཞེས་སུ་གསོལ། །ཨོཾ་བཛྲ་ཝཱ་རཱ་ཧཱི་བུདྡྷ་ཌཱ་ཀི་ནི་ག་ན་
ཙཀྲ་ལ་ཁཱ་ཧི། ཕཊ་ཕཊ། ཧཱུྃ། སྐུ་སྤྲུལ་བདེ་ཆེན་དཀར་མོ་དང༌། །ཤར་ཕྱོགས་རྡོ་རྗེ་མཁའ་འགྲོ་མ། །མཁའ་འགྲོ་བྱེ་བ༴ སོགས། ཕུད་ལྷག་མ་མེད་པར་བཞེས་སུ་
གསོལ༑ །ཧ་བཛྲ་ཌཱ་ཀི་ནི་ག་ན་ཙཀྲ་ལ་ཁཱ་ཧི། ཧཱུྃ། གསུང་སྤྲུལ་དམར་མོ་སྒྲ་སྒྲོགས་དང༌། །ནུབ་ཕྱོགས་པདྨ་མཁའ་འགྲོ་མ། །མཁའ་འགྲོ་བྱེ་བ༴ སོགས་ནས། ཕུད་
ལྷག་མ་མེད་པར་བཞེས་སུ་གསོལ། །ནི་པདྨ་ཌཱ་ཀི་ནི་ག་ན་ཙཀྲ་ལ་ཁཱ་ཧི། ཧཱུཾ། ཡོན་ཏན་སེར་མོ་དོན་གྲུབ་དང་། །ལྷོ་ཕྱོགས་རིན་ཆེན་མཁའ་འགྲོ་མ། །མཁའ་འགྲོ་
བྱེ་བ་འབུམ༴ སོགས་ནས། ཕུད་ལྷག་མ་མེད་པར་བཞེས་སུ་གསོལ། །རི་རཏྣ་ཌཱ་ཀི་ནི་ག་ཎ་ཙཀྲ་ལ་ཁཱ་ཧི། ཧཱུྃ། ཕྲིན་ལས་སྣ་ཚོགས་མཐར་ཕྱིན་དང༌། །བྱང་ཕྱོགས་

༄༅། །ལས་ཀྱི་མཁའ་འགྲོ་མ། །མཁའ་འགྲོ་བྱེ་བ་འབུམ་དང་བཅས། །སྣང་སྲིད་ལྷ་འདྲེ་འཁོར་དང་བཅས། །འཁོར་དང་བཅས་པ་ཁྱེད་རྣམས་ལ། །
ལུས་ཚོགས་ཀྱི་མཆོད་པ་འདི་ཕུལ་བས། །མཁའ་འགྲོའི་ཚོགས་རྣམས་མཉེས་གྱུར་ཅིག །ལྷ་འདྲེའི་འདོད་པ་ཚིམ་གྱུར་ཅིག །གཏི་མུག་ཤ་ཡི་ཚོགས་ལ་རོལ། །
འདོད་ཆགས་ཁྲག་གི་ཚོགས་ལ་རོལ། །ཞེ་སྡང་རུས་པའི་ཚོགས་ལ་རོལ། །ཕུད་ལྷག་མ་མེད་པར་བཞེས་སུ་གསོལ། །ས་ཀརྨ་ཌཱ་ཀི་ནི་ག་ན་ཙཀྲ་ལ་ཁཱ་ཧི། དེ་ནས་ནད་
པ་ཕར་ཁྱེར་ཆོག །ཚོགས་ཕུད་ཕུལ་ནས་གཏོར་བསྔོས་སོགས་གཞུང་ལྟར་བྱའོ། །ཞེས་གཅོད་ཚོགས་ཀྱི་ལྷན་ཐབས་སུ་ཀརྨ་ཨཿ རཱ་གས་བཀོད་པ་ལ། ཉེས་མཆིས་བཤགས་ཤིང༌། དགེ་བས་ཚོགས་རྫོགས་བར་ཆད་ཞི་བར་གྱུར་ཅིག །སརྦ་
མངྒ་ལཾ།། །།

༄༅། །གཅོད་ཀྱི་བསྟབ་པ་ཆ་དྲུག་འདོན་འགྲིགས་ཕྱག་ལེན་དང་བཅས་པ་བཞུགས་སོ།། །།

༄༅། །ན་མོ་པྲ་ཛྙཱ་པ་ར་མི་ཏ་ཡེ། ཡུམ་ཆེན་ཌཱཀིའི་ཚོགས་ལ་ཕྱག་འཚལ་ནས། གཅོད་ཀྱི་ཆ་དྲུག་ཕྱག་ལེན་གསལ་བཀོད་བྱ། ཆོས་
བདག་སྲུང་མས་བཀའ་ཡི་གནང་བ་སྩོལ། །ནད་པ་ཁག་ཆེན་ལ་གཅོད་ཚོགས་དང་། ལུས་སྦྱིན་ཞག་འགའ་བྱས་ནས། གཏོར་འབུལ་བསྟབ་པ་ཆ་དྲུག་བྱ་བ་ནི། དམར་
གཏོར་མཐོ་གང་ངམ། སོར་བཞི་ཙམ་པ་དྲུག་བྱ། ནད་པའི་ལུས་ལ་བསྒྲས་པའི་ཆང་བུ་དྲུག་བྱ། ལིངྒ་ཆེ་བ་གཅིག་གཙང་མར་བྱས། ནད་པའི་ལུས་བཀྲུས་པའི་ཁྲུས་ཆུ་
གཅིག་སྣོད་དུ་བཞག །དེ་ནས་ནམ་སྲོད་ལ་སླེབ་པ་དང༌། གཅོད་ཚོགས་ཀྱི་ཚོགས་ཕུད་མ་ཕུལ་གོང་དུའམ། ལུས་སྦྱིན་ལ་བཏགས་ན་ཡང་རུང་སྟེ། ཕཊ། སྐད་

༄༅། །ཅིག་གིས་ཆོས་ཐམས་ཅད་སྟོང་ཉིད་ནམ་མཁའ་ལྟ་བུའི་ངང་ལས། ཆོས་དབྱིངས་ནམ་མཁས་
ཁྱབ་པའི་ཞིང་ཁམས་འདི་ཐམས་ཅད། ཨུ་རྒྱན་རང་བྱུང་གི་དུར་ཁྲོད་ཆེན་པོ་འཇིགས་སུ་རུང་བ། ས་གཞི་ཀིང་རུས་
རོ་སྐམ་གློན་གྱིས་གང་བར་བྱ་གཅན་གཟན་སྣ་ཚོགས་ལ་ལོང་དུ་རྒྱུ་བ། རི་བོ་ཐམས་ཅད་ཀེང་རུས་ཀྱི་རི་བོ། ཆུ་
ཀླུང་ཐམས་ཅད་རྣག་ཁྲག་ཏུ་འབབ་བ། རྩི་ཤིང་ཐམས་ཅད་མཚོན་ཆའི་རང་བཞིན་དུ་གཟིར་བ། སྒྲ་སྐད་ཐམས་

ཅད་ཧཱུཾ་ཧཱུཾ་དང་ཕཊ་ཕཊ་དུ་སྒྲོགས་པ། དུས་གསུམ་གྱི་སངས་རྒྱས་རྣམས་ཀྱང་སྐྱི་གཡའ་ཤིང་། དཔལ་ཕྱག་ན་རྡོ་རྗེ་ཡང་འཇིགས་ཤིང་སྐྲག་པའི་གནས། ཡེ་ཤེས་ཀྱི་
ཁྲོ་བོ་རྣམས་ཀྱང་རྒྱུ་བར་མི་ནུས་པའི་གནས་ཤིན་ཏུ་འཇིགས་པའི་དབུས་སུ། རང་བྱུང་ཐོད་པའི་གཞལ་ཡས་ཁང་ཆེན་པོ་ཐོད་པ་སྐམ་རློན་རྙིད་གསུམ་བརྩེགས་
ཤིང་གནམ་ལྕགས་ཀྱིས་གཟེར་བ་བསྡམས་པ། མི་ཁྲག་རྟ་ཁྲག་གིས་བྱུགས་ཤིང་ཞིང་ལྤགས་ཀྱིས་ཐོག་ཕུབ་ཅིང་རུ་ཏྲའི་མགོ་བོའི་ཏོག་དང་ཙིཏྟའི་ཁོ་ལོང་རྒྱུ་རློན་
གྱི་དྲ་ཕྱེད་འཕྱང་བ། དེ་ཡི་དབུས་སུ་མ་ཅིག་ལ་རང་གི་རིག་པའི་ངོ་བོ་མ་ཅིག་ཁྲོས་མ་ནག་མོ་ཕྱག་གཡས་མི་ལྤགས་ཀྱི་གཡང་གཞི་བརྡབས་པས་སྣང་སྲིད་དབང་
དུ་སྡུད་པ། གཡོན་མི་རྐང་གི་གླིང་བུ་འབུད་པས་སྣང་སྲིད་ཟིལ་གྱི་གནོན་པ། ཁམས་གསུམ་ལས་རྣམ་པར་རྒྱལ་བའི་སྐུར་གྱུར་པའི། མདུན་གྱི་ནམ་མཁར་གཞལ་
ཡས་ཁང་གི་དབུས་ཀྱི་ཐད་དུ། མ་ཅིག་ལབ་ཀྱི་སྒྲོན་མ་སྐུ་མདོག་མཐིང་ནག་ཞལ་གཅིག་ཕྱག་བཞི་མ། ཕྱག་གཡས་ཌཱ་མ་རུ་དང་གཡང་གཞི། གཡོན་རྐང་གླིང་དང་

༄༅། །ཐོད་ཁྲག་འཛིན་པ་ལ་སངས་རྒྱས་མཁའ་འགྲོ་བྱེ་བ་འབུམ་སྡེ་དང་སྟེང་གདོན་གཟའ་སྒྱུ་སྐར་གྱིས་བསྐོར་བ། རང་གི་མདུན་ངོས་ཀྱི་དཀྱིལ་
འཁོར་གྱི་ཤར་དུ་མ་ཅིག་ལབ་སྒྲོན་སྔོན་མོ་ཞལ་གཅིག་ཕྱག་གཉིས་ཌཱ་རུ་དང་ཞགས་པ་འཛིན་པ་ལ། རྡོ་རྗེ་མཁའ་འགྲོ་བྱེ་བ་འབུམ་སྡེ་དང་དྲི་ཟ་ལ་སོགས་ཤར་
ཕྱོགས་ཀྱི་ལྷ་འདྲེས་བསྐོར་བ། ལྷོར་མ་ཅིག་ལབ་སྒྲོན་སེར་མོ་ཕྱག་གཡས་ཆུ་སྲིན་གྱི་ཞགས་པ་དང་གཡོན་གྱི་གྲི་ཁུག་འཛིན་པ་ལ། རིན་ཆེན་མཁའ་འགྲོ་བྱེ་བ་
འབུམ་སྡེ་དང་གཤིན་རྗེ་ལ་སོགས་ལྷོ་ཕྱོགས་ཀྱི་ལྷ་འདྲེས་བསྐོར་བ། ནུབ་ཏུ་མ་ཅིག་ལབ་སྒྲོན་དམར་མོ་གཡས་སྦྲུལ་ཞགས་དང་གཡོན་ཐོད་ཁྲག་བསྣམས་པ་ལ།
པདྨ་མཁའ་འགྲོ་བྱེ་བ་འབུམ་སྡེ་དང་ཀླུ་ལ་སོགས་ནུབ་ཕྱོགས་ཀྱི་ལྷ་འདྲེས་བསྐོར་བ། བྱང་དུ་མ་ཅིག་ལབ་ཀྱི་སྒྲོན་མ་ལྗང་མོ་གྲི་གུག་དང་ཐོད་ཁྲག་ཅན་ལ། ལས་
ཀྱི་མཁའ་འགྲོ་བྱེ་བ་འབུམ་སྡེ་དང་གནོད་སྦྱིན་ལ་སོགས་བྱང་ཕྱོགས་ཀྱི་ལྷ་འདྲེས་བསྐོར་བ་རང་གི་མདུན་གྱི་འོག་ཕྱོགས་སུ་མ་གཅིག་ལབ་ཀྱི་སྒྲོན་མ་སྐུ་མདོག་

སྔོན་མོ། གཡས་རྒྱུ་ཞགས་དང་གཡོན་ཁ་ཊཾ་འཛིན་པ་ལ། སྣ་ཚོགས་མཁའ་འགྲོ་བྱེ་བ་འབུམ་སྡེ་དང་ས་བདག་ལ་སོགས་པའི་འོག་ཕྱོགས་ཀྱི་ལྷ་འདྲེས་བསྐོར་བ།
གཙོ་མོ་དྲུག་པོ་ཞལ་གདངས་ཤིང་མཆེ་བ་གཙིགས་པ། དབུ་སྐྲ་སིལ་མས་སྐུ་རྒྱབ་ཁེབ་ཅིང་སྤྱི་བོ་ན་ཕག་ཞལ་དུད་པ། ཐོད་པ་སྐམ་རློན་དང་དུར་ཁྲོད་ཀྱི་ཆས་
བརྒྱུད་ཀྱིས་བརྒྱན་ཅིང་ཡེ་ཤེས་ཀྱི་མེ་དཔུང་རབ་ཏུ་འབར་བ། ཁ་ཊྭྃ་ག་མཆན་ཁུང་དུ་བཅུག་ནས་པད་ཉི་རོ་ཡི་གདན་ལ་གར་ཐབས་སུ་འགྱིང་བ། ཁྱད་པར་དུ་མ་
གཅིག་རིགས་ལྔ་ནི་རང་རང་གི་སྐུ་མདོག་དང་མཚུངས་པའི་དར་གྱི་རལ་ག་གསོལ་བ། ཁྲོས་མའི་ཐུགས་ཀར་ཨ་མཐིང་ནག །མ་གཅིག་རིགས་ལྔའི་ཐུགས་ཀར་
ཧྲཱིཿ དང་ཧ་རི་ནི་སཿ  དེ་རྣམས་ལས་འོད་ཟེར་འཕྲོས་པས། རང་བཞིན་གྱི་གནས་ནས་ཡེ་ཤེས་པ་སྤྱན་དྲངས་བཛྲ་ས་མ་ཛཿ ཨ། འོག་མིན་ཆོས་དབྱིངས་དག་པའི་
ཞིང་ཁམས་ནས། ཆོས་སྐུ་ཡུམ་ཆེན་ལོངས་སྐུ་ཁྲོས་མ་ནག །སྤྲུལ་སྐུ་མ་གཅིག་ལབ་སྒྲོན་རིགས་ལྔའི་ཚོགས། །ཐུགས་རྗེས་འགྲོ་བའི་དོན་དུ་གཤེགས་སུ་གསོལ། །

༄༅། །ཨུ་རྒྱན་ཡུལ་གྱི་ཕྱོགས་བཞི་དབུས་ལྔ་ནས། །སངས་རྒྱས་རྡོ་རྗེ་རིན་ཆེན་པདྨ་ལས། །སྣ་ཚོགས་མཁའ་འགྲོ་བྱེ་བ་འབུམ་སྡེའི་ཚོགས། །རྐྱེན་
ངན་བར་ཆད་བཟློག་ཕྱིར་གཤེགས་སུ་གསོལ། །སྟོང་གསུམ་མི་མཇེད་འཇིག་རྟེན་ཞིང་ཁམས་ཀྱི། །སྟེང་དང་འོག་དང་ཤར་ལྷོ་ནུབ་བྱང་ནས། །སྣང་ཞིང་སྲིད་པའི་
ལྷ་འདྲེ་མ་ལུས་ཀུན། །ལན་ཆགས་བུ་ལོན་སྦྱང་ཕྱིར་འདིར་འདུས་ཤིག །ཨཿ ཧྲཱིཿ ཧ་རི་ནི་ས། སརྦ་ལོ་ཀ་པཱ་ལ་ཛཿ ཧཱུྃ་བྃ་ཧྃཿ  ཧཱུྃ་ཧཱུྃ་ཧཱུྃ། ཕཊ་ཕཊ་ཕཊ། ཨརྒྷཾ་པདྱཾ་པུཥྤེ་
དྷུ་པེ་ཨཱ་ལོ་ཀེ་གྷནྡྷེ་ནེེ་ཝི་དྱ་ཤཔྟ་པྲ་ཏིཙྪ་སྭཱ་ཧཱ། དེ་ནས་ནད་པ་མདུན་དུ་བསྙལ་ལ། རང་གི་མདུན་དུ་ལིངྒ་ཆེ་བ་དེ་བཞག །ནད་པ་ལིངྒ་ཆང་བུ་གཏོར་མ་རྣམས་སོ་སོའི་སྣོད་དུ་སོ་སོར་བཞག་ལ་བྲན་ནས། ཕཊ།
ནད་པའི་སྙིང་གར་རྣམ་པར་ཤེས་པའི་ངོ་བོ་ཨ་མཐིང་ནག་བཀྲག་མདངས་འོད་དང་ལྡན་པ་དེ། དབུ་མའི་ལམ་ནས་མདའ་འཕང་པ་ལྟར་རྒྱངས་སེ་ཐོན། རང་ཉིད་
ཁྲོས་མའི་ཐུགས་ཀར་ཐིམ། ཕཊ་ཕཊ་ཕཊ། ན་མོ་གྲུབ་ཐོབ་གཅོད་ཡུལ་བརྒྱུད་པའི་བླ་མ་རྣམས་ཀྱི་བདེན་པ་དང༌། དཀོན་མཆོག་གསུམ་གྱི་བདེན་པ་དང༌། ཡི་

དམ་ཁྲོས་མ་ནག་མོའི་བདེན་པ་དང་། མ་ཅིག་ལབ་ཀྱི་སྒྲོན་མ་རིགས་ལྔ། རིགས་ཀྱི་མཁའ་འགྲོ་བྱེ་བ་འབུམ་སྡེའི་ཚོགས་དང་བཅས་པའི་བདེན་པ་དང་། བདེན་པ་
ཆེན་པོའི་མཐུས། ནད་པ་འདི་ལ་དང་པོ་ནད་ཀྱི་སྣ་འདྲེན་པ། བར་དུ་ནད་ཀྱི་ཚང་བཅའ་བ། ཐ་མ་ནད་ལ་མི་ཕན་པར་བྱེད་པའི། ལུས་གདོན་རྒྱབ་རྟེན་དང་བཅས་
པ༑ ནད་ནད་བདག་དང་བཅས་པ། གདོན་སྣ་འདྲེན་དང་བཅས་པ། བཀའ་དང་དམ་ལ་མི་གནས་པ། འགྱུ་ལག་འཕར་ལྡིང་མགོ་གཡོག་མགོ་སྐོར་བྱེད་པ་ཐམས་
ཅད༑ དྲག་པོ་དམར་གྱི་གཏོར་མ། གཟུགས་ལིངྒ་དང་བེམ་པོ་དྲི་གླུད་དང་ཁྲུས་ཆུ་འདི་ལ་ཁུག་ཅིག །ཧཱུྃ་ཧཱུྃ་ཧཱུྃ། ཛཿ ཧཱུྃ་བྃ་ཧོཿ  ཕཊ་ཕཊ་ཕཊ། ཅེས་རྐང་དུང་དང་ཌཱ་དྲིལ་དྲག་ཏུ་
བྱ༑ དགུག་གཞུག་ལན་གསུམ་བྱའོ། །ཀྱེ་མ་མི་མིན་ཡེ་ཤེས་ཀྱི་མཁའ་འགྲོ་མ། །སྐུ་ཡི་མ་ཅིག་སྐུ་མདོག་མཐིང༌། །ཞལ་གཅིག་ཕྱག་བཞི་འཇིགས་པའི་གཟུགས། །ཕྱག་
གཡས་འོག་མས་གཡང་གཞི་རྡེབ། །གནོད་བྱེད་ལུས་གདོན་དབང་དུ་སྡུད། །ཕྱག་གཡོན་དང་པོས་རྐང་གླིང་འབུད། །མཁའ་འགྲོ་ལྷ་སྲིན་དབང་དུ་སྡུད། །ཕྱག་

༄༅། །གཡས་གསེར་གྱི་ཌཱ་རུ་འཁྲོལ། །གནོད་བྱེད་ལུས་གདོན་མྱོས་སུ་ཆུག །ཕྱག་གཡོན་འོག་མས་ཐོད་ཁྲག་བསྣམས། །བེམ་པོ་ལུས་གདོན་ཚོགས་
སུ་རོལ། །སངས་རྒྱས་མཁའ་འགྲོ་འབུམ་གྱིས་བསྐོར། །ཕྱག་མཚན་འཁོར་ལོ་གྲི་ཐོད་འཛིན། །བེམ་པོ་ལུས་གདོན་འདི་ལ་ད་རོལ་ཅིག །ནད་འདྲེ་གཅོང་སྲི་འདི་
ལ་ད་རོལ་ཅིག །ལས་ངན་རྣམ་སྨིན་འདི་དང་ད་ཕྲོལ་ཅིག །ནད་གདོན་སྡུག་བསྔལ་འདི་དང་ད་ཕྲོལ་ཅིག །ནད་བདག་གནོད་བྱེད་འདི་དང་ད་ཕྲོལ་ཅིག །བེམ་པོ་
ལུས་གདོན་ཚོགས་ཀྱི་མཆོད་པར་བཞེས། །ལུས་གནོད་རིག་པ་སྐྱེ་མེད་དབྱིངས་སུ་སྤོར། །འཆུག་མེད་མངོན་སངས་རྒྱས་པའི་ཕྲིན་ལས་མཛོད། །ཕཊ་ཕཊ། ཧཱུྃ།
ཤར་ལྷོ་ནུབ་བྱང་འོག་དང་ལྔ་པོ་ན། །མ་ཅིག་དཀར་སེར་དམར་ལྗང་སྔོན་མོ་ལྔ། །རིགས་ཀྱི་མཁའ་འགྲོ་འབུམ་ཕྲག་ལྔ་དང་བཅས། །ཕྱག་མཚན་རང་རྟགས་གྲི་
ཐོད་ཁ་ཊྭྃ་བསྣམས། །བེམ་བོ་ལུས་གདོན༴ སོགས་ཚིག་རྗེས་མ་ཐམས་ཅད་འདྲེས་སོ། །ཕཊ་ཕཊ་ཕཊ། དེ་ནས་བེམ་པོ་དང་ལིངྒ་དབྱེར་མེད་དུ་བཤེས་པར་བསྒོམ་ལ། གྲི་གུག་གམ་མེད་ན་གྲིས་གཏུགས་ལ།

རྐང་ལག་ལྡེད་བཞི་མགོ་ལ་བྲང་སྦྱར་པ་ཁོག་སྨད་དང་། །དྲུག་བྱས་ལ། ཏིང་ཐེབ་དྲུག་ཏུ་བཤམས་ཤ་དུམ་སྦྱར། ཁྲག་ཐིག་བྱུག །ཏིང་དྲུག་ཏུ་དམར་གཏོར་དྲུག་ཤ་ཁྲག་གིས་བརྒྱན་པ་བྲན། སྣོད་སྡེར་མ་དྲུག་ཏུ་ཆང་བུ་རེ་བྲན། ཁྲུས་ཆུ་
འདེབས་པའི་གཟར་བུ་དང་ཁྲུས་ཆུ་བཞག །ཏིང་དང་སྣོད་མང་པོའི་མེད་ན་རེ་རེ་ནས་བཤམས་ཆོག །ཆང་བུ་དང་ཁྲུས་ཆུ་མི་གཙང་བ། གཏོར་མ་ལིངྒ་དུམ་བུ་གཙང་མ་དགོས་པས་དེ་ཚོ་མི་བསྲེ། མཆོད་གཡོག་པ་གསུམ་ལང་ལ། གཅིག་
གིས་གཏོར་མ་གཅིག་གིས་ལིངྒའི་མགོ་བོ་ངོས་དེ། གཅིག་གིས་ཆངས་བུ་དང་ཁྲུས་ཆུ་གཟར་བུ་ནང་དུ་བཟུང་བཅུག །བདུད་རྩིས་བྲན་ལ། ཧཱུྃ། གདོད་ནས་རྣམ་དག་ཆོས་དབྱིངས་དག་པའི་ཞིང་། ཨུ་རྒྱན་
རང་བྱུང་དུར་ཁྲོད་ཆེན་པོའི་དབུས། ཐོད་པ་སྐམ་རློན་བརྩེགས་པའི་གཞལ་ཡས་ན། །མ་མི་མིན་ཡེ་ཤེས་མཁའ་འགྲོ་མ། །ལབ་ཀྱི་སྒྲོན་མ་བདུད་འདུལ་དབྱིངས་
ཕྱུག་མ། །སྐུ་མདོག་མཐིང་ནག་ཁྲོ་མོའི་ཆ་ལུགས་ཅན། །ཞལ་གཅིག་ཕྱག་བཞི་རྔམ་ཞིང་བརྗིད་པའི་སྐུ། །གསེར་གྱི་ཌཱ་རུས་ཕར་ཕྱིན་ཆོས་སྒྲ་སྒྲོགས། །མི་ལྤགས་
གཡང་གཞིས་ལྷ་སྲིན་དབང་དུ་སྡུད། །མི་རྐང་གླིང་བུས་ལྷ་འདྲེ་ཟིལ་གྱིས་གནོན། ཐོད་ཁྲག་བསྣམས་པས་ལུས་གདོན་ཞལ་དུ་གསོལ། ཁ་ཊྭྃ་རྩེ་གསུམ་དུག་

༄༅། །གསུམ་རྩད་ནས་གཅོད། །ཞབས་གཉིས་གར་སྟབས་ནམ་མཁའི་དབྱིངས་སུ་བསྒྱུར། །སངས་རྒྱས་མཁའ་འགྲོ་བྱེ་བ་འབུམ་གྱིས་བསྐོར། །སྟེང་
གདོན་ལྷ་སྲིན་ཐམས་ཅད་རོལ་ཏུ་ཁྲིད། །ཤ་ཁྲག་དམར་གྱིས་བརྒྱན་པའི་གཏོར་མ་དང་། །བེམ་པོ་ལུས་གདོན་མགོ་བོ་དོན་སྙིང་འདི། །མ་ཅིག་བདུད་འདུལ་
མཁའ་འགྲོའི་ཞལ་དུ་བསྟབ། །སངས་རྒྱས་མཁའ་འགྲོ་འབུམ་གྱིས་དགྱེས་པར་རོལ། །སྟེང་གདོན་གཟའ་སྐར་ཚོགས་རྣམས་ཚིམ་གྱུར་ཅིག །ཕཊ་ཕཊ་ཕཊ། དམ་
རྫས་དམར་གྱི་གཏོར་མ་རྒྱ་ཆེན་པོ་འདི། །མ་ཅིག་བདུད་འདུལ་ཁྲོ་མོ་ཆེན་མོའི་ཞལ་དུ་བསྟབ་བོ། །བཞེས་ཤིག །ཕཊ། ཅེས་དམར་གཏོར་ནམ་མཁའ་ལ་འཕང་ངོ༌། །བེམ་པོ་
ལུས་གདོན་དབྱེར་མེད་པའི་མགོ་བོ་དོན་སྙིང་དང་བཅས་པ་འདི། །དབུས་ཕྱོགས་སངས་རྒྱས་མཁའ་འགྲོ་བྱེ་བ་འབུམ་སྡེའི་ཞལ་དུ་བསྟབ་བོ། །བཞེས་ཤིག་ཁྱེར་
ཅིག ༑ཕཊ། ལིངྒའི་མགོ་བོ་ནམ་མཁར་འཕངས། བེམ་པོ་ལུས་གདོན་དབྱེར་མེད་པའི་ཤ་ཁྲག་གི་ངོ་བོ་གླད་ཟན་དྲི་ཁུ་བདུད་རྩིའི་རྒྱ་མཚོ་ཆེན་པོ་འདི། །སྟེང་ཕྱོགས་ཀྱི་

གནོད་བྱེད་ལྷ་འདྲེ་ཐམས་ཅད་ཀྱི་ཁྱེར་ཅིག་ཟོ་ཞིག་འཐུངས་ཤིག །ཕཊ། ཅེས་རྐང་དུང་ཌཱ་དྲིལ་དྲག་ཏུ་བྱའོ། ཞལ་དུ་བསྟབ་རིམ་སོང་ནས་ཚིམ་པར་བསམ་ཞིང་། ཆང་བུ་དང་དྲི་ཁུ་ནམ་མཁར་གཏོར་རོ། །
དེས་གཞན་ཐམས་ཅད་ལ་རིགས་འགྲེས་སོ། །ཧཱུྃ། ཨུ་རྒྱན་རང་བྱུང་དུར་ཁྲོད་ཆེན་པོའི་དབུས། །རིན་ཆེན་ཐོད་པ་བརྩེགས་པའི་གཞལ་ཡས་ཀྱི། །ཤར་ཕྱོགས་ཀེང་རུས་བམ་
ཆེན་བསྣོལ་བའི་སྟེང་། །མ་ཅིག་ལབ་སྒྲོན་མཐིང་གསལ་ནམ་མཁའི་མདོག ཁྲོ་མོའི་ཆ་ལུགས་དར་མཐིང་རལ་ག་གསོལ། །དབུ་སྐྲ་སིལ་མས་སྐུ་རྒྱབ་ཁེབ་པར་
གཏིབས༑ །ཕྱག་གཡས་རྒྱུ་ཞགས་འདོམ་དགུས་གནོད་བྱེད་འཆིང་། །གཡོན་པས་ཁ་ཊྭྃ་རྩེ་གསུམ་ཁམས་གསུམ་སྒྲོལ། །དུར་ཁྲོད་ཆས་རྫོགས་ཞབས་གཉིས་གར་
སྟབས་འགྱིང་། །རྡོ་རྗེ་མཁའ་འགྲོ་བྱེ་བ་འབུམ་གྱིས་བསྐོར། །ཤར་ཕྱོགས་ལྷ་སྲིན་དམག་ཚོགས་རོལ་བུ་ཁྲིད། །ཤ་ཁྲག་དམར་གྱིས་བརྒྱན་པའི་གཏོར་མ་དང༌། །
བེམ་པོ་ལུས་གདོན་ལག་ལྡེང་གཡས་པ་འདི། །མ་ཅིག་ཐུགས་ཀྱི་ལབ་སྒྲོན་ཞལ་དུ་བསྟབ། །རྡོ་རྗེ་མཁའ་འགྲོ་འབུམ་གྱིས་དགྱེས་པར་རོལ། །ཤར་ཕྱོགས་ལྷ་འདྲེ་

༄༅། །དྲི་ཟ་ཚིམ་གྱུར་ཅིག ཕཊ་ཕཊ་ཕཊ། དམ་རྫ་ས་དམར་གྱི་གཏོར་མ་རྒྱ་ཆེན་པོ་འདི་མ་ཡེ་ཤེས་ཀྱི་མཁའ་འགྲོ་ཐུགས་ཀྱི་ལབ་སྒྲོན་མའི་ཞལ་དུ་།
བསྟབ་བོ། །བཞེས་ཤིག །ཕཊ། བེམ་པོ་ལུས་གདོན་དབྱེར་མེད་པའི་ལག་ལྡེང་གཡས་པ་འདི། །ཤར་ཕྱོགས་རྡོ་རྗེ་མཁའ་འགྲོ་བྱེ་བ་འབུམ་སྡེའི་ཞལ་དུ་བསྟབ་
བོ༑ །བཞེས་ཤིག་ཁྱེར་ཅིག །ཕཊ། བེམ་པོ་ལུས་གདོན་དབྱེར་མེད་པའི་ཤ་ཁྲག་གི་ངོ་བོ་གླུད་ཟན་དྲི་ཁུ་བདུད་རྩིའི་རྒྱ་མཚོ་ཆེན་པོ་འདི། ཤར་ཕྱོགས་ཀྱི་གནོད་
བྱེད་ལྷ་འདྲེ་ཐམས་ཅད་ཀྱིས་ཁྱེར་ཅིག །ཟོ་ཞིག་འཐུངས་ཤིག །ཕཊ། ཧཱུྃ། ཨུ་རྒྱན་རང་བྱུང་དུར་ཁྲོད་ཆེན་པོའི་དབུས། །རིན་ཆེན་ཐོད་པ་བརྩེགས་པའི་གཞལ་
ཡས་ཀྱིས། །ལྷོ་ཕྱོགས་ཀེང་རུས་བམ་ཆེན་བསྣོལ་བའི་སྟེང་། །མ་ཅིག་ལབ་སྒྲོན་གཙོ་མ་གསེར་གྱི་མདོག ཁྲོ་མོའི་ཆ་ལུགས་དར་སེར་རལ་ག་གསོལ། །དབུ་སྐྲ་
སིལ་མས་སྐུ་རྒྱབ་ཁེབས་པར་གཏིབས། །ཕྱག་གཡས་ཆུ་སྲིན་ཞགས་པས་བདུད་རིགས་འཆིང་། །གཡོན་པའི་གྲི་གུག་ལུས་གདོན་རྩད་ནས་གཅོད། །དུར་ཁྲོད་

ཆས་རྫོགས་ཞབས་གཉིས་གར་སྟབས་འགྱིང་། །རིན་ཆེན་མཁའ་འགྲོ་བྱེ་བ་འབུམ་གྱིས་བསྐོར། །ལྷོ་ཕྱོགས་ལྷ་སྲིན་དམག་ཚོགས་རོལ་དུ་ཁྲིད། །ཤ་ཁྲག་དམར་
གྱིས་བརྒྱན་པའི་གཏོར་མ་དང༌། །བེམ་པོ་ལུས་གདོན་ལག་ལྡེད་གཡོན་པ་འདི། །མ་ཅིག་ཡོན་ཏན་ལབ་སྒྲོན་ཞལ་དུ་བསྟབ། །རིན་ཆེན་མཁའ་འགྲོ་འབུམ་སྡེས་
དགྱེས་པར་རོལ། །ལྷོ་ཕྱོགས་ལྷ་འདྲེ་གཤིན་རྗེ་ཚིམ་གྱུར་ཅིག །ཕཊ་ཕཊ་ཕཊ། དམ་རྫས་དམར་གྱི་གཏོར་མ་རྒྱ་ཆེན་པོ་འདི། །མ་ཡེ་ཤེས་ཀྱི་མཁའ་འགྲོ་ཡོན་ཏན་
ལབ་ཀྱི་སྒྲོན་མའི་ཞལ་དུ་བསྟབ་བོ། །བཞེས་ཤིག་ཕཊ། བེམ་པོ་ལུས་གདོན་དབྱེར་མེད་པའི་ལག་ལྡེད་གཡོན་པ་འདི། །ལྷོ་ཕྱོགས་རིན་ཆེན་མཁའ་འགྲོ་བྱེ་བ་
འབུམ་སྡེའི་ཞལ་དུ་བསྟབ་བོ། །བཞེས་ཤིག ཁྱེར་ཅིག །ཕཊ། བེམ་པོ་ལུས་གདོན་དབྱེར་མེད་པའི་ཤ་ཁྲག་གིས་ངོ་བོ་གླུད་ཟན་དྲི་ཁུ་བདུད་རྩིའི་རྒྱུ་མཚོ་ཆེན་པོ་
འདི༑ །ལྷོ་ཕྱོགས་ཀྱི་གནོད་བྱེད་ལྷ་འདྲེ་ཐམས་ཅད་ཀྱིས་ཁྱེར་ཅིག་ཟོ་ཞིག་འཐུངས་ཤིག །ཕཊ། ཧཱུྃ། ཨུ་རྒྱན་རང་བྱུང་དུར་ཁྲོད་ཆེན་པོའི་དབུས། །རིན་ཆེན་ཐོད་

༄༅། །པ་བརྩེགས་པའི་གཞལ་ཡས་ཀྱི། །ནུབ་ཕྱོགས་ཞིང་ཆེན་བསྣོལ་བའི་ཁྲི་སྟེང་ནས། །མ་གཅིག་ལབ་སྒྲོན་པདྨ་རཱ་གའི་མདོག ཁྲོ་མོའི་ཆ་ལུགས་
དར་དམར་རལ་ག་གསོལ། །དབུ་སྐྲ་སིལ་མས་སྐུ་རྒྱབ་ཁེབས་པར་གཏིབས། །ཕྱག་གཡས་སྦྲུལ་ནག་ཞགས་པས་གནོད་བྱེད་འཆིང་། །གཡོན་པས་ཐོད་ཁྲག་ལུས་
གདོན་ཞལ་དུ་གསོལ། །དུར་ཁྲོད་ཆས་རྫོགས་ཞབས་གཉིས་གར་སྟབས་འགྱིང་། །པདྨ་མཁའ་འགྲོ་བྱེ་བ་འབུམ་གྱིས་བསྐོར། །ནུབ་ཕྱོགས་ལྷ་སྲིན་དམག་ཚོགས་
རོལ་ཏུ་ཁྲིད། །ཤ་ཁྲག་དམར་གྱིས་བརྒྱན་པའི་གཏོར་མ་དང་། །བེམ་པོ་ལུས་གདོན་རྐང་ལྡེང་གཡོན་པ་འདི། །མ་གཅིག་གསུང་གི་ལབ་སྒྲོན་ཞལ་དུ་བསྟབ། །པདྨ་
མཁའ་འགྲོ་འབུམ་སྡེས་དགྱེས་པར་རོལ། །ནུབ་ཕྱོགས་ལྷ་འདྲེ་ཀླུ་གདོན་ཚིམ་གྱུར་ཅིག །ཕཊ་ཕཊ་ཕཊ། དམ་རྫས་དམར་གྱི་གཏོར་མ་རྒྱ་ཆེན་པོ་འདི། །མ་ཡེ་
ཤེས་ཀྱི་མཁའ་འགྲོ་གསུང་གི་ལབ་ཀྱི་སྒྲོན་མའི་ཞལ་དུ་བསྟབ་བོ། །བཞེས་ཤིག །ཕཊ། བེམ་པོ་ལུས་གདོན་དབྱེར་མེད་པའི་རྐང་ལྡེད་གཡོན་པ་འདི། །ནུབ་

ཕྱོགས་པདྨ་མཁའ་འགྲོ་བྱེ་བ་འབུམ་སྡེའི་ཞལ་དུ་བསྟབ་བོ། །བཞེས་ཤིག་ཁྱེར་ཅིག །ཕཊ། བེམ་པོ་ལུས་གདོན་དབྱེར་མེད་པའི་ཤ་ཁྲག་གི་ངོ་བོ་གླུད་གཟན་དྲི་ཁུ་
བདུད་རྩིའི་རྒྱ་མཚོ་ཆེན་པོ་འདི། །ནུབ་ཕྱོགས་ཀྱི་གནོད་བྱེད་ལྷ་འདྲེ་ཐམས་ཅད་ཀྱིས་ཁྱེར་ཅིག་ཟོ་ཞིག་འཐུངས་ཤིག །ཕཊ། ཧཱུྃ། ཨུ་རྒྱན་རང་བྱུང་དུར་ཁྲོད་ཆེན་
པོའི་དབུས། །རིན་ཆེན་ཐོད་པ་བརྩེགས་པའི་གཞལ་ཡས་ཀྱི། །བྱང་ཕྱོགས་ཀིང་རུས་ཐོད་པའི་ཁྲི་སྟེང་དུ།། མ་གཅིག་ལབ་སྒྲོན་ཨིནྡྲ་ནི་ལའི་མདོག ཁྲོ་མོའི་ཆ་
ལུགས་དར་ལྗང་ན་བཟའ་གསོལ། །དབུ་སྐྲ་ཐོལ་ཞིང་ཞལ་ནས་བཤུགས་གླུ་ལེན། །ཕྱག་གཡས་གྲི་ཁུག་བདུད་བཞི་རྩད་ནས་གཅོད། །གཡོན་པས་ཐོད་ཁྲག་ལུས་
གདོན་ཚོགས་སུ་རོལ། །དུར་ཁྲོད་ཆས་རྫོགས་ཞབས་གཉིས་གར་ཐབས་འགྱིང་། །ལས་ཀྱི་མཁའ་འགྲོ་བྱེ་བ་འབུམ་གྱིས་བསྐོར། །བྱང་ཕྱོགས་ལྷ་སྲིན་དམག་
ཚོགས་རོལ་ཏུ་ཁྲིད། །ཤ་ཁྲག་དམར་གྱིས་བརྒྱན་པའི་གཏོར་མ་དང༌། །བེམ་པོ་ལུས་གདོན་རྐང་ལྡེད་གཡས་པ་འདི། །མ་ཅིག་ཕྲིན་ལས་ལབ་སྒྲོན་ཞལ་དུ་བསྟབ།

༄༅། །ལས་ཀྱི་མཁའ་འགྲོ་འབུམ་སྡེ་དགྱེས་པར་རོལ། །བྱུང་ཕྱོགས་ལྷ་འདྲེ་གནོད་སྦྱིན་ཚིམ་གྱུར་ཅིག །ཕཊ་ཕཊ་ཕཊ། དམ་རྫས་དམར་གྱི་གཏོར་མ་
རྒྱ་ཆེན་པོ་འདི། །མ་ཡེ་ཤེས་ཀྱི་མཁའ་འགྲོ་ཕྲིན་ལས་ཀྱི་ལབ་སྒྲོན་མའི་ཞལ་དུ་བསྟབ་བོ། །བཞེས་ཤིག །ཕཊ། བེམ་པོ་ལུས་གདོན་དབྱེར་མེད་པའི་རྐང་ལྡེད་
གཡས་པ་འདི། །བྱང་ཕྱོགས་ལས་ཀྱི་མཁའ་འགྲོ་བྱེ་བ་འབུམ་སྡེའི་ཞལ་དུ་བསྟབ་བོ། །བཞེས་ཤིག་འཁྱེར་ཅིག །ཕཊ། བེམ་པོ་ལུས་གདོན་དབྱེར་མེད་པའི་ཤ་
ཁྲག་གིས་ངོ་བོ་གླུད་ཟན་དྲི་ཁུ་བདུད་རྩིའི་རྒྱུ་མཚོ་ཆེན་པོ་འདི། །བྱང་ཕྱོགས་ཀྱི་གནོད་བྱེད་ལྷ་འདྲེ་ཐམས་ཅད་ཀྱིས་ཁྱེར་ཅིག་ཟོ་ཞིག་འཐུངས་ཤིག །ཕཊ། ཧཱུྃ། ཨུ་
རྒྱན་རང་བྱུང་དུར་ཁྲོད་ཆེན་པོའི་དབུས། །རིན་ཆེན་ཐོད་པ་བརྩེགས་པའི་གཞལ་ཡས་ཀྱི། །འོག་ཕྱོགས་ཞིང་ཆེན་ཀེང་རུས་བཀྲམ་པའི་སྟེང་། །མ་གཅིག་ལབ་སྒྲོན་
སྔོ་སྐྱ་མཐིང་ཤུན་མདོག ཁྲོ་མོའི་ཆ་ལུགས་དར་སྔོན་རལ་ག་གསོལ། །དབུ་སྐྲ་སིལ་མས་སྐུ་རྒྱབ་ཁེབས་པར་གཏིབས། །ཕྱག་གཡས་རྒྱུ་ཞགས་འདོམ་དགུས་དམ་

སྲི་བཅིང་། །གཡོན་པའི་ཁ་ཊཾ་རྩེ་གསུམ་གདོན་གསུམ་འདུལ། །དུར་ཁྲོད་ཆས་རྫོགས་ཞབས་གཉིས་གར་སྟབས་འགྱིང་། །སྣ་ཚོགས་མཁའ་འགྲོ་བྱེ་བ་འབུམ་གྱིས་
བསྐོར༑ །འོག་ཕྱོགས་ལྷ་སྲིན་དམག་ཚོགས་རོལ་ཏུ་ཁྲིད། །ཤ་ཁྲག་དམར་གྱིས་བརྒྱན་པའི་གཏོར་མ་དང༌། །བེམ་པོ་ལུས་གདོན་རྩིབས་ཁོག་ནང་ཆར་བཅས། །མ་
ཅིག་སྐུ་ཡི་ལབ་སྒྲོན་ཞལ་དུ་བསྟབ། །སྣ་ཚོགས་མཁའ་འགྲོ་འབུམ་སྡེས་དགྱེས་པར་རོལ། །འོག་ཕྱོགས་ལྷ་འདྲེ་ས་བདག་ཚིམ་གྱུར་ཅིག །ཕཊ་ཕཊ་ཕཊ། དམ་
རྫས་དམར་གྱིས་བརྒྱན་པའི་གཏོར་མ་རྒྱ་ཆེན་པོ་འདི། །མ་ཡེ་ཤེས་ཀྱི་མཁའ་འགྲོ་སྐུ་ཡི་ལབ་ཀྱི་སྒྲོན་མའི་ཞལ་དུ་བསྟབ་བོ། །བཞེས་ཤིག །ཕཊ། བེམ་པོ་ལུས་
གདོན་དབྱེར་མེད་པའི་རྩིགས་ཁོག་ནང་ཆ་དང་བཅས་པ་འདི། འོག་ཕྱོགས་སྣ་ཚོགས་མཁའ་འགྲོ་བྱེ་བ་འབུམ་སྡེའི་ཞལ་དུ་བསྟབ་བོ། །བཞེས་ཤིག་ཁྱེར་ཅིག །
ཕཊ༑ བེམ་པོ་ལུས་གདོན་དབྱེར་མེད་པའི་ཤ་ཁྲག་གི་ངོ་བོ་གླུད་ཟན་དྲི་ཁུ་བདུད་རྩིའི་རྒྱ་མཚོ་ཆེན་པོ་འདི། །འོག་ཕྱོགས་ཀྱི་ལྷ་འདྲེ་གནོད་བྱེད་ཐམས་ཅད་ཀྱིས་

༄༅། །ཁྱེར་ཅིག་ཟོ་ཞིག་འཐུངས་ཤིག །ཕཊ། དེ་ནས་ཡུད་ཙམ་དམིགས་པ་དེ་དག་གསལ་བཏབ་ལ། ཕཊ་སྒྲ་དང་ཌཱ་དྲིལ་འཁྲོལ་ལོ། །དེ་ནས། ཧཱུྃ། དབྱིངས་ཕྱུག་མཁའ་འགྲོ་མ་
ཅིག་རིགས་ལྔར་བཅས། །དམ་རྫས་བརྒྱན་པའི་གཏོར་མས་མཉེས་གྱུར་ནས། །བདག་ཅག་དཔོན་སློབ་ཡོན་མཆོད་འཁོར་བཅས་རྣམས། །བདུད་བཞི་རང་སར་ཞི་
བའི་ཕྲིན་ལས་མཛོད། །རིགས་ཀྱི་མཁའ་འགྲོ་བྱེ་བ་འབུམ་ཕྲག་དྲུག །ལུས་གདོན་ཤ་ཁྲག་མཆོད་པ་ཚོགས་སུ་རོལ། །བདག་ཅག་དཔོན་སློབ་ཡོན་མཆོད་འཁོར་
བཅས་རྣམས། །ནད་གདོན་རང་སར་ཞི་བའི་ཕྲིན་ལས་མཛོད། །ཕྱོགས་བཞི་སྟེང་འོག་ལྷ་སྲིན་སྡེ་བརྒྱད་རྣམས། །ཤ་ཁྲག་ལན་ཆགས་གླད་ཀྱིས་ཚིམ་གྱིས་ལ། །
བདག་ཅག་དཔོན་སློབ་ཡོན་མཆོད་འཁོར་བཅས་ཀྱི། །ལན་ཆགས་བུ་ལོན་ཤ་མཁོན་བྱང་བར་མཛོད། །ཕཊ་ཕཊ་ཕཊ། དེ་ནས་གཅོད་ཚོགས་ལ་སྦྱར་བ་ཡིན་ན་གཤེགས་གསོལ་འདི་
མི་དགོས། ལུས་སྦྱིན་རྐྱང་པ་ལ་སྦྱར་ན་འདི་བརྗོད་དོ། །སྟེང་འོག་ཕྱོགས་བཞིའི་ལྷ་སྲིན་དམག་ཚོགས་རྣམས། །དགའ་མགུ་ཚིམ་པར་གྱིས་ལ་རང་གནས་སོང་། །རིགས་ཀྱི་མཁའ་

འགྲོ་བྱེ་བ་འབུམ་སྡེ་དྲུག །ཨུ་རྒྱན་ཡུལ་སོགས་རང་རང་གནས་སུ་གཤེགས། །མ་ཅིག་རིགས་ལྔ་དབྱིངས་ཕྱུག་ལྷ་མོར་ཐིམ། །དེ་ཉིད་འོད་དུ་ཞུ་ནས་བདག་ལ་
ཐིམ༑ །དབང་དང་བྱིན་རླབས་ཐམས་ཅད་དུས་གཅིག་ཐོབ། །དུར་ཁྲོད་གཞལ་ཡས་ཁང་སོགས་བདག་ལ་ཐིམ། །བདག་གི་ཐུགས་ནས་ནད་པའི་རྣམ་ཤེས་དེ། །
ཨ་ཡིག་མཐིང་ག་བཀྲག་མདངས་ལྡན་པར་འཕྲོས། །ནད་པའི་ཚངས་བུག་ནས་ཞུགས་སྙིང་དབུས་ཐིམ། །ཕཊ་ཕཊ་ཕཊ། ཅེས་བརྗོད་ལ་སྟོང་ཉིད་ངང་ལ་ཡུན་རིང་བཞག །ཨེ་མ་
གཅོད་ཀྱི་བསྟབ་པ་ཆུ་དྲུག་དམིགས་རིམ་ནི། མ་གཅིག་ཉིད་ཀྱི་གསུང་རྒྱུན་སྙན་དུ་བརྒྱུད། །འདོན་ཆ་རྒྱ་སྟོན་བླ་མ་ཞིག་གིས་མཛད། །འོན་ཀྱང་དེ་ཉིད་མི་གསལ་ཉོབ་ཆེ་ཞིང་། །ཕྱག་ལེན་དཔེ་ལ་མ་གསལ་སྙན་དུ་བརྒྱུད། །བདག་གིས་
ཕྱག་ལེན་མཐོང་བ་བརྒྱུད་པ་མཐོང༌། །དོན་རྩ་དམིགས་རིམ་སྔར་གྱི་འཆུག་མེད་ལ། །འདོན་ཆ་གམ་གཙང་བདག་གིས་གསར་དུ་བརྩམས། །བལྟས་ཆོག་ཤིན་ཏུ་གསལ་བར་བཀོད་པ་ལ། །ཉེས་འགལ་མཆིས་ན་ཌཱཀྐིའི་ཚོགས་ལ་
བཤགས༑ །དགེ་བས་འདི་ལ་འབྲེལ་ཐོགས་འགྲོ་བ་ཀུན། །ཕུང་པོའི་བདུད་བཅོམ་རྡོ་རྗེའི་སྐུ་ཐོབ་ཤོག །ཅེས་རི་ཁྲོད་པ་དགེ་སློང་རཱ་ག་ཨ་སྱས་སྦྱར་བ་མངྒ་ལཾ།། །།བྷ་ཝནྟུ། །

༄༅། །གཅོད་ལུགས་ཉེར་མཁོ་ཆང་བུ་བརྒྱ་རྩའི་ཕྱག་ལེན་འགྲིགས་ཆགས་སུ་བཀོད་པ་བཞུགས་སོ།། །།

༄༅། །ན་མོ་པྲ་ཛྙཱ་པ་ར་མི་ཏ་ཡེ། ཡུམ་ཆེན་མཁའ་འགྲོའི་ཚོགས་ལ་ཕྱག་ལོ། །ཆང་བུ་བརྒྱ་རྩའི་འདོན་འགྲིགས་
བཀོད་པ་ལ། །དགོངས་པས་ཁྲོལ་ལ་བཀའ་གནང་བྱིན་གྱིས་རློབས། །དེ་ལ་དང་པོ་ནད་པའི་ལུས་བཀྲུས་པའི་ཆུས་སྦྲུས་པའི་ཆང་བུ་བརྒྱ་རྩ་བརྒྱད་བྱས་ལ། དེ་ལ་ཤ་
དུམ་ལྷན། སྣོད་གཅིག་ཏུ་ནད་པའི་ཁྲུས་ཆུ་བཞག་ལ། དེ་ནས་གཅོད་ཚོགས་ཡིན་ན་བསྟབ་པའི་སྐབས་སུ་བྱ། འཕྲལ་དུ་ཡིན་ན་ལུས་སྦྱིན་དཀར་འགྱེད་དམར་འགྱེད་
མང་ཞིག་གི་མཐར། ཕཊཿ  སྐད་ཅིག་གི་སྟོང་གསུམ་འདི་ཨུ་རྒྱན་རང་བྱུང་གི་དུར་ཁྲོད་དུ་གྱུར་པའི་དབུས་སུ། རང་ཉིད་

༄༅། །གཅོད་ཀྱི་སྒོ་ནས་སེར་བ་བསྲུང་བའི་གདམས་པ་ཟབ་མོ་བཞུགས་སོ།། །།

༄༅། །ན་མོ་པྲ་ཛྙཱ་པ་ར་མི་ཏ་ཡ། མ་ཅིག་སྤྲུལ་པའི་སྐུ་ལ་ཕྱག་འཚལ་ནས། །གཅོད་ཀྱི་སེར་སྲུང་གདམས་པ་ཅུང་
ཟད་འབྲི། །མ་ཅིག་ཌཱ་ཀིའི་བཀའ་གནང་བྱིན་གྱིས་རློབས། །སེར་བསངས་ཐོན་རྗེས་སམ། །སེར་ཐོ་བྱེད་དུས་སམ། སེར་བ་འོང་དོག་ཡོད་དུས་
སམ༑ དུས་ནམ་ཡང་རུང་སྟེ། ཕཊ། རང་ཉིད་སྐད་ཅིག་གིས་དུར་ཁྲོད་བདག་མོ་ཁྲོས་མ་ནག་མོ། སྐུ་མདོག་མཐིང་ནག་ཞལ་གཅིག་
ཕྱག་གཉིས་སྤྱན་གསུམ། །སྤྱན་གཡས་ཉི་མའི་དཀྱིལ་འཁོར་དམར་གྱི་ལི་ལི་བྱེད་པ། གཡོན་ཟླ་བའི་དཀྱིལ་འཁོར་ངང་སྒྲ་ར་

༄༅། །ར་བྱེད་པ། དབུས་ཉི་ཟླ་སྲེས་མའི་དཀྱིལ་འཁོར་དམར་ནག་ཏུ་འཁྲུག་པ། ཞལ་གནམ་ས་ཙམ་གདངས་
པ༑ མཆེ་བ་གངས་རིའི་ཕྲེང་བ་ལྟར་བཙིགས་པ། །ལྗག་གློག་དམར་ལྟར་འཁྱུག་པ། །ཕྱག་གཡས་མི་ལྤགས་ཀྱི་གཡང་གཞི་
ནམ་མཁའ་ལ་གཡུག་ཅིང་། ས་ལ་བརྡབས་པས་སྣང་སྲིད་ཀྱི་ལྷ་འདྲེ་ཐམས་ཅད་རང་དབང་མེད་པར་དབང་དུ་སྡུད་པ།
གཡོན་མི་རྐང་གླིང་བུ་ཙེར་ཙེར་འབུད་པས། སྣང་སྲིད་ཀྱི་ལྷ་འདྲེ་ཐམས་ཅད་ཟིལ་གྱིས་གནོན་ནས་འདར་ཅུམ་ཅུམ་བྱེད་པ།

སྐུ་སྨད་ཀྱིས་འདོད་ཁམས་ཁྱབ་པ། སྐུ་སྟོད་ཀྱིས་གཟུགས་ཁམས་ཁྱབ་པ། ཕག་ཞལ་སྲིད་པའི་རྩེ་ནས་ངུར་སྒྲས་བསྐལ་པའི་འབྲུག་ལྟར་སྒྲོག་པ། ཞབས་དམྱལ་ཁམས་རྡོ་རྗེ་
གདན་ན་བྲོ་ཁྲིག་ཁྲིག་བརྡུངས་པ། ཁམས་གསུམ་དབང་དུ་བསྡུད་པ། སྲིད་གསུམ་ཟིལ་གྱི་ནོན་པ། མཐུ་སྟོབས་དང་ལྡན་པ། གཟི་བརྗིད་དང་ལྡན་པ། སྲིད་པ་གསུམ་ན་དབང་
ཆེ་བ། ཆེ་བཙན་འགྲན་ཟླ་དང་བྲལ་བ། སྐུ་ལ་དུར་ཁྲོད་ཀྱི་ཆས་བརྒྱད་ཀྱིས་བརྒྱན་པ། ཡེ་ཤེས་ཀྱི་མེ་རི་མེ་དཔུང་འུ་རུ་རུ་འབར་བའི་སྐུར་གྱུར། ཕཊ་ཕཊ་ཕཊ། ཅེས་རྐང་དུང་ལན་
གསུམ་བྱས་ལ། ཕཊ། རང་ཉིད་ཀྱི་ཐུགས་ཀ་ནས་འོད་ཟེར་དབང་སྡུད་ཀྱི་མཁའ་འགྲོ་མ། །ལྕགས་ཀྱུ་ཅན། ཞག་པ་ཅན། ལྕགས་སྒྲོགས་ཅན། ཐོ་བ་ཅན། ཕུར་པ་ཅན། གཡང་གཞི་
ཅན༑ དཔག་ཏུ་མེད་པ་འཕྲོས་པས། སེར་བ་སེར་བདག་སྣ་འདྲེན་དང་བཅས་པ། ཐོག་ཐོག་བདག་མགར་བ་མགར་ཚང་དང་བཅས་པ། ཡུལ་ལྷ་གཞི་བདག་དང་བཅས་པ། རླུང་
རླུང་ལྷ་དང་བཅས་པ། ཐམས་ཅད་སྐད་ཅིག་རང་དབང་མེད་པར་སྨུག་པ་རླུང་གི་ཁྱེར་བ་བཞིན་དུ་བསྡུས། ར་ལུག་སེར་བས་དེད་པ་བཞིན་དུ་དེད། སྦུར་མ་རླུང་གི་ཁྱེར་བ་བཞིན་

༄༅། །དུ་འདིར་ཁུག་ཅིག །ཧཱུཾ་ཧཱུཾ་ཧཱུཾ། ཕཊ་ཕཊ་ཕཊ། ཅེས་རྐང་དུང་ལན་གསུམ་འབུད་ལ། འོ། སྣང་སྲིད་ཀྱི་ལྷ་འདྲེ་ཐམས་ཅད་སྙན་གསན་དུ་གསོལ། མཐོ་སྲིད་པའི་རྩེ་མོ་
མན་ཆད་ནས། །དམའ་ན་རག་དམྱལ་ཁམས་ཡན་ཆད་ཀྱི་ལྷ་འདྲེ་ཐམས་ཅད་ཉོན་ཅིག །གཟའ་བདུད་ཀྱི་རྒྱལ་པོ་ར་ཧུ་ལ་གཟའ་བརྒྱད་གདོང་མོ་བཞི་ལ་སོགས་པ། ཐོག་དང་
སེར་བའི་བདག་པོ་ཐམས་ཅད་ཉོན་ཅིག །ཀླུ་བརྒྱད་ཀླུ་རིགས་བཞི་ལ་སོགས་པ་སེར་བའི་འབྱུང་ཁུང་ཐམས་ཅད་ཉོན་ཅིག །ཕྱོགས་སྐྱོང་བཅུ་འཁོར་དང་བཅས་པ་ལ་སོགས་
འཇིག་རྟེན་ན་དབང་ཆེ་བ་ཐམས་ཅད་ཉོན་ཅིག །ཡུལ་ལྷ་གཞི་བདག་བརྟན་མ་མགུལ་ལྷ་ཐམས་ཅད་ཉོན་ཅིག ཁྱད་པར་གཉེན་ཆེན་ཐང་ལྷ་སེར་བདག་བཅོ་བརྒྱད་ཚོ་ཉོན་ཅིག །
ཅེས་ཡུལ་ལྷ་གཞི་བདག་གང་ཤེས་མིང་བརྗོད། འདི་རུ་རང་གི་ཡུལ་སོ་སོའི་གཞི་བདག་ཏུ་ཚུད་པར་བྱའོ། །ཡུལ་འདི་ཡི་ལྷ་འདྲེ་ཐམས་ཅད་ཉོན་ཅིག །ཆོས་སྐུ་ཡུམ་ཆེན་མོ་ཕྱོགས་བཅུའི་སངས་རྒྱས་དང་
བྱང་ཆུབ་སེམས་དཔའ་ཐམས་ཅད་ཀྱི་བཀའ། ཕ་ཅིག་དམ་པ་སངས་རྒྱས། མ་ཅིག་ལབ་ཀྱི་སྒྲོན་མ་ལ་སོགས་པ་གཅོད་ཡུལ་བརྒྱུད་པའི་བླ་མ་རྣམས་ཀྱི་བཀའ། ཐུགས་རྗེ་ཁྲོས་མ་

ནག་མོ་ལ་སོགས་པ་ཡི་དམ་རྒྱུད་སྡེ་བཞིའི་བཀའ། །ཡུམ་རྡོ་རྗེ་ཕག་མོ་མཁའ་འགྲོ་བྱེ་བ་འབུམ་གྱི་བཀའ། མ་མགོན་ལྕམ་དྲལ་ལ་སོགས་བཀའ་སྲུང་ཆོས་སྐྱོང་ཐམས་ཅད་ཀྱི་
བཀའ་༑ ཞེས་པ་འདི་ན་རང་གི་ཡུལ་སོ་སོའི་གཞི་བདག་བཙུད་པར་བྱའོ། །བདག་གིས་བསྲུང་བའི་ཞིང་འདི་ཐམས་ཅད་ལ་སེར་བ་མ་བཏང་། ཁྱོད་ལྷ་འདྲེ་རྣམས་ལ་བསྲུང་བཅོལ་བ་ཡིན། སེར་
བ་ཐུབ་པར་བསྲུང་ཞིག །ཐུབ་པར་བསྲུང་ཞིག །ང་ཡིས་བསྲུང་བའི་ཞིང་འདི་ཐམས་ཅད་ལ་སེར་བ་མ་ཤོར་ཅིག །གལ་ཏེ་ངས་བསྲུང་བའི་ཞིང་འདི་རྣམས་ལ་སེར་བ་བབས་བྱུང་
ན༑ ལེ་ལན་དེ་ཁྱོད་ལྷ་འདྲེ་རྣམས་ལ་འདེད། ཁྱད་པར་ཡུལ་སོ་སོའི་གཞི་བདག་ཁྱེད་རྣམས་ལ་འདེད། ཞིང་སོ་སོའི་ས་བདག་ཁྱེད་རྣམས་ལ་དེད། ལེ་ལན་ཅི་ལྟར་འདེད་ན། ད་
ཇི་སྲིད་འཁོར་བ་མ་སྟོང་གི་བར་དུ་གནས་འདི་ན་འདུག །ནམ་མཁའ་འདི་གདན་དུ་བཏིང་། ས་གཞི་འདི་གདུག་ལྟར་ཕུབ། དབུས་ཀྱི་རི་བོ་མཆོག་རབ་དཔག་བསམ་གྱི་ལྗོན་ཤིང་
དང་བཅས་པ་འདི་མ་ཧེའི་ནུ་མ་ལྟོར་མགོ་མ་ཟུར་དུ་སྟོན། རི་ཆེན་ཚོ་རྦབ་ལ་བསྒྲིལ། རི་ཆུང་ཚོ་ཚོགས་སོར་འཕེན་རྒྱ་མཚོ་ཆེན་པོ་འདི་གཏིང་ནས་སྐམ། བླ་ཤིང་ཚོ་རྩད་ནས་

༄༅། །གཅོད། བྲག་རི་ཐམས་ཅད་དེ་བཤིག །སྤང་རི་ཐམས་ཅད་དེ་ལེན། ༈ ནེའུ་སིང་ཐམས་ཅད་དེ་སློག །མཛེ་རོ་དང་དམེ་རོ་དང༌། ནལ་བུའི་རོ་དེ་བསྲེག་པའི་
རོ་གསུར་གྱི་ནམ་མཁའ་གང་། མཛེ་ཁྲག་གི་རྒྱ་མཚོ་བསྐྱིལ། མཛེ་ཤའི་ཐང་མ་བརྡལ། མཛེ་རུས་ཀྱི་གྲམ་པ་ཆེན་པོ་སྤུངས། དམར་པོའི་ཁྲག་ཐབ་བརྫོག །དཀར་པོའི་འོ་ཐབ་
བརྫོག ༑སྨུག་པོའི་ཇ་ཐབ་བརྫོག །སྔོན་པོའི་ཆུ་ཐབ་བརྫོག །མཛེ་ཁྲག་དང་ཁྲག་སྣ་ངན་དགུ་དེས་མཚོ་དང་ཆུ་མིག་བཀང་། གནས་འདི་ན་ཁྲོས་མ་ནག་མོའི་དམག་སྒར་
འདེབས༑ ཡེ་ཤེས་ཁྲོ་བོའི་དམག་ཚོགས་སྡུད། བྱ་ཁྱུང་གིས་དམག་ཆེན་འདྲེན། བྱེ་ཚན་གྱི་ཆར་པ་བབས། ཁྱེད་སྣང་སྲིད་ཀྱི་ལྷ་འདྲེ་གཞི་བདག་ཐམས་ཅད་རྩད་ནས་བརླག །
དྲུང་ནས་འདོན། ང་ན་དགའ་ཤི་སྐྱིད་ཡིན། ཐོད་པ་བོར་ཆོག་ཡིན། ནམ་ཤི་སངས་རྒྱས་ཡིན། ང་ན་ན་དགའ་བས་སྒྲིབ་པ་བྱང་། ཤི་ན་དགའ་བས་སངས་རྒྱས་ཐོབ། ལུས་ཤ་
ཁྲག་འདི་གཟན་དུ་བསྒྱུར། སེམས་སྟོང་པ་འདི་དབྱིངས་རིག་བསྲེ། ང་ཤི་ཁྱོད་བགྱིལ་བྱེད། གཉན་ཆེན་མཐའ་ལ་གཏད། ཁྱོད་ལྷ་འདྲེ་ཨར་ལ་གཏད། དེ་འདྲ་མི་བྱེད་རེ་ན་ར་

ཀན༑ འོ། དེ་འདྲ་ལས་འཇལ་བྱེད་མ་བཅུག །ང་མ་ལན། དོན་ཆུང་ངུ་ལ་ཉེན་ཆེན་པོ་མ་བརྡོ། ངའི་བསྲུང་བའི་ཞིང་འདི་རྣམས་ལ་སེར་བ་མ་བཏང་ཞིག ཁྱོད་ལྷ་འདྲེ་དང་གཞི་
བདག་ཐམས་ཅད་ལ་བསྲུང་བཅོལ། ཁྱད་པར་དུ་ཡུལ་འདི། སོ་སོའི་གཞི་བདག་ལ་བསྲུང་བཅོལ། ཡང་དགོས་ཞིང་སོ་སོའི་གཞི་བདག་ལ་སྲུང་བཅོལ། ཐུབ་པར་སྲུང་ཤིག །ས་
མ་ཡཱ། ཁྱེད་ཚོ་ལ་མཐུ་རྩལ་ཅི་གདའ་ལྟའོ། །མ་གཡེལ་ཞིག །ཕཊ་ཕཊ་ཕཊ། ཅེས་རྐང་དུང་ལན་གསུམ་འབུས་ལ། ཕཊ། སེར་བདག་རྣམས་ཀྱི་སེར་བ་མི་གཏང་བར་ཁས་བླངས་དམ་
བཅས༑ ན་ར་ཀན། ཞེས་ཐ་ཚིག་ཕུལ། ལྷ་འདྲེ་གཞི་བདག་ཐམས་ཅད་ཀྱིས་སེར་བ་བསྲུང་བར་ཁས་བླངས་ན་ར་ཀན། ཞེས་ཐ་ཚིག་ཕུལ་བར་གྱུར། ཕཊ་ཕཊ་ཕཊ། ཕཊ། འོ།
ཁྱེད་ལྷ་འདྲེ་ཐམས་ཅད་ཀྱི་ང་ཡིས་བསྲུང་བའི་ཞིང་འདི་རྣམས་ལ་སེར་བ་མ་བཏང་ཞིང་སེར་བ་ཐུབ་པར་བསྲུང་ན། ངས་ལུས་དཀར་གསུམ་གྱི་མཆོད་པ་རྒྱ་ཆེན་པོ་བཏང་། ཕུད་
གཙང་མའི་བསངས་མཆོད་བཏང་། དཀར་གཏོར་རྒྱན་དང་ལྡན་པའི་གཏང་རག་བཟང་པོ་བཏང་། བདེན་པའི་ཆོས་བཤད། བསྔོ་བ་དང་སྨོན་ལམ་གྱིས་རྒྱས་འདེབས། ཁྱེད་ལྷ་

༄༅། །འདྲེ་རྣམས་གནས་སྐབས་བདེ་ཞིང་མཐར་ཐུག་སངས་རྒྱས་ཐོབ་པར་འགྱུར་རོ། །དེ་ཅིའི་ཕྱིར་ཞེ་ན། འབུ་སྲིན་ལ་སྲོག་གི་སྦྱིན་པ། ཞིང་བདག་ལ་མི་འཇིག་
པའི་སྦྱིན་པ། མི་རྣམས་ལ་ཟང་ཟིང་གི་སྦྱིན་པ། ཁྱེད་ལྷ་འདྲེ་རྣམས་ལ་ཆོས་ཀྱི་སྦྱིན་པར་འགྱུར་བས། དགེ་བའི་རྩ་བ་དེས་ཁྱེད་ལྷ་འདྲེ་ཐམས་ཅད་བྱང་ཆུབ་ཐོབ་པའི་ཕྱིར་དུ་
བདག་གིས་བསྔོ་བ་སྨོན་ལམ་གྱིས་རྒྱས་འདེབས་པར་བྱའོ། །ཞེས་བརྗོད་པས་ལྷ་འདྲེ་གཞི་བདག་ཐམས་ཅད་དགའ་མགུ་ཡིད་རང་ནས་རང་རང་སོ་སོའི་གནས་སུ་བཛྲ་མུ། ཕཊ་
ཕཊ་ཕཊ། ཅེས་རྐང་དུང་འབུད། ༈ དེ་ནས་བསྲུང་འཁོར་བསྒོམ་པ་ནི། ཕཊ། བཅོམ་ལྡན་ཤཱཀ་ཐུབ་སྐུ་མདོག་སེར། །ཕྱག་གཉིས་ས་ནོན་མཉམ་བཞག་མཛད། །བས་གཉིས་རྡོ་རྗེའི་སྐྱིལ་
ཀྲུང་བཞུགས། །མཚན་དང་དཔེ་བྱད་སྐུ་ལ་རྫོགས། །ཆོས་གོས་རྣམ་གསུམ་སྐུ་ལ་གསོལ། །སེང་ཁྲི་པད་ཟླའི་གདན་ལ་བཞུགས། །སྐུ་ལ་ཐོག་གི་ཚ་ཚ་འཕྲོ། །དེ་ཡི་ཐུགས་ཀར་
པད་ཟླའི་སྟེང་། །གསེར་གྱི་མཆོད་རྟེན་བུམ་པའི་ནང་། །ཉི་མ་འོག་དང་ཟླ་བ་སྟེང་། །ཉི་ཟླའི་གའུ་ཁ་སྦྱོར་ནང་། །ཡངས་ཤིང་རྒྱ་ཆེའི་ནང་དུ་ནི། །བསྲུང་བྱའི་ཞིང་རྣམས་ཚུད་པར་

གྱུར༑ ཕཊ་ཕཊ་ཕཊ། ཉི་ཟླའི་སྟེང་དུ་བླ་མ་དང༌། །ཡི་དམ་མཁའ་འགྲོ་སྤྲིན་ལྟར་འཁྲིག །སེར་བའི་གནོད་པ་བསྲུང་དུ་གསོལ། །ཕཊ་ཕཊ་ཕཊ། དེ་ནས་སེར་སྤྲིན་བཤིགས་པ་ནི། ཕཊ།
རང་ཉིད་ཁྲོས་མའི་དབུ་གཙུག་ཏུ། །བྱ་ཁྱུང་དམར་པོ་རི་རབ་ཙམ། །རབ་ཁྲོས་སྤྲིན་ནག་ལ་གཟིགས་ནས། །སེར་བ་སེར་བདག་སྤྲིན་དང་བཅས། །ཧུབ་ཀྱི་གཏུངས་ནས་ཇུར་མིད་
བྱས༑ །བྱ་སྐྱབས་རྒྱ་མཚོའི་ཕ་རོལ་ཏུ། །སྐྱ་དྭངས་བུན་ནི་བཏང་བར་གྱུར། །ཕཊ་ཕཊ་ཕཊ། དེ་ནས་ཐོག་སེར་བྱུང་ན། ཐོག་ཚངས་གཏོར་བ་ནི། ཕཊ། རང་ཉིད་ཁྲོས་མའི་ཐུགས་ཀ་ནས། །
གསེར་གྱི་རྡོ་རྗེ་རྩེ་དགུ་འཕྲོས། །སྤྲིན་ནག་དཀྱིལ་དུ་བརྒྱབ་པ་ཡིས། །ཐོག་དང་ཐོག་ཚང་ཐོག་བདག་དང༌། །མགར་བ་མགར་ཚང་བཅས་པ་རྣམས། །རྒྱ་མཚོ་ཕར་ཁར་རྒྱངས་སེ་
འཕང་༑ །ཕཊ་ཕཊ་ཕཊ། ཅེས་དེ་ནས་སྡིག་མཛུབ་དང་ཕུ་བྱའོ། །ཞེས་ཐོག་དམིགས་ཡང་བྱའོ། །ཕཊ། རང་གི་སྤྱི་བོའི་ནམ་མཁའ་ལ། །གསེར་གྱི་འཁོར་ལོ་རྩིབས་སྟོང་གིས། །ལྟེ་བར་རྒྱལ་བ་
ཤཱཀྱ་ཐུབ། །རྩིབས་སྟོང་བསྐལ་བཟང་སངས་རྒྱས་སྟོང་། །རང་གི་རྐང་པ་གཉིས་ཀྱི་ཞབས། །གཡུ་ཡི་གོད་པ་མནན་པར་གྱུར། །ཕཊ་ཕཊ་ཕཊ། ཅེས་དམིགས་པ་དེས་ཆོག་གོ །ནི་ནཱ་ག་

༄༅། །ཛ་མུན་ཏི་ཨཱ ཞེས་སྔགས་འདི་གལ་ཆེ་དུས་ཚར་བདུན་ནམ། ཉེར་གཅིག་ཙམ་བརྗོད་པས་ཐུབ་པར་ངེས་སོ། །ཨོཾ་གྷ་ཧུ་རུ་ཧུ་པ་ཧེ་ཛ་ལ་དྷ་ཐཱ༔ སྔགས་འདི་བྲིས་པ་རྐང་དུང་ལ་བཏག་སྟེ་བུས་པས་
ཐོག་མི་འོང་ངོ་། །ཡང་སེར་རྐང་བཙུག་བྱུང་ན་སེར་བའི་རྐང་པ་བཅག་པ་ནི། ཕཊ། རང་ཉིད་ཁྲོས་མའི་ཐུགས་ཀ་ནས། །ཟངས་ཀྱི་རྡོ་རྗེ་རྒྱ་གྲམ་གྱིས། །མཚན་པའི་ཟངས་ཀྱི་འཁོར་ལོ་གཉིས། །
རྩིབས་སྟོང་མེ་དཔུང་འབར་བ་འཕྲོས། །སེར་རྐང་དཀྱིལ་དུ་བརྒྱབ་པ་ཡི། །གཡས་གཡོན་དྲག་ཏུ་འཁྱོར་བ་ཡིས། །སེར་རྐང་གཏོར་ཞིང་མེད་པར་བྱས། ཕཊ་ཕཊ་ཕཊ། ཅེས་སེར་
ལམ་སྟོན་པ་ནི། རང་ཉིད་ཁྲོས་མ་སྒོམ་ལ་འཇུག་རིས་བྱ་ཞིང་། གངས་རི་ལ་རྒྱོབ། སྤང་རི་ལ་རྒྱོབ། ནགས་རི་ལ་རྒྱོབ། རྫ་རི་ལ་རྒྱོབ། གཡའ་རི་ལ་རྒྱོབ། ཅེས་བརྗོད། ཡང་སེར་བ་བརྒྱབ་བྱུང་ན། ཕཊ། །
རང་ཉིད་ཡུམ་ཆེན་དམར་ནག་ནི། །མེ་རི་མེ་དཔུང་ཆེན་པོས་བསྐོར། །རང་གི་བསྲུང་བའི་ཞིང་ལས་ཀྱང་། །ཡུམ་ཆེན་མེ་དཔུང་ཆེན་པོས་བསྐོར། །སྙེ་མ་རེ་ཡང་ཁྲོས་མ་རེ། །ནས་
འབྲུ་རེ་ཡང་ཧཱུྃ་དུ་གྱུར། །ཕཊ་ཕཊ་ཕཊ། གཅོད་ལུགས་ལ་སྔགས་མི་དགོས་དམིགས་པ་ཁོ་ན་ཡིན་སྔགས་འདོན་ན། ཨོཾ་བཛྲ་བྷ་རཱ་ཧཱི་ཀྲོ་ཏི་ཀཱ་ལི་ཧ་རི་ནི་ས། གནོད་བྱེད་སེར་བ་སེར་བྱེད་སྣ་འདྲེ་

དང་བཅས་པ་ཐམས་ཅད་མ་རཱ་ཡཱ། སྟམ་བྷ་ཡ། ནཱ་ཤ་ཡ། ཧཱུཾ་རཾ་ཕཊ། རཾ་བྷོ་རཾ་ཏྲག་རཾ་སེར་བ་རཾ་ཆོད། སྤྲིན་གཏོར། ཏྲག་ཏུ་རཾ་རཾ། ཛྭ་ལ་རཾ་རཾ་ཧཱུཾ་ཕཊ། ཞེས་བརྗོད་ལ་སྔགས་སོ། །ཡང་
སེར་བ་ཤིན་ཏུ་དྲག་པོ་བྱུང་ན་གནམ་ས་གོ་བཟློག་བྱའོ། །སེར་བ་སྔགས་ཚར་ནས་ཉམས་ལེན་ཕྱག་ཆེན་ངང་ལ་ཡུད་ཙམ་བཞག་རྗེས་དེ་ནུབ་ལུས་སྦྱིན་བྱའོ།། རང་ཉིད་ཐུགས་རྗེ་ཆེན་པོ་ཁ་སར་པ་ཎི་ནམ་མཁའ་ཁྱབ་
པར་བསྒོམ་པའི་ཕྱག་མཐིལ་ནས་བདུད་རྩིའི་རྒྱུན་བབས་པས། ལྷ་འདྲེ་ཐམས་ཅད་ཀྱི་འཐུང་ཞིང་ཁྲུས་བྱས་པས། ན་ཚ་དང་སྡུག་བསྔལ་ཞི། སྣད་ཡམས་སྨྲས་འགྲམ་སོས་ནས་
བཀྲག་མདངས་དང་ལྡན་པས་རང་ལ་དད་གུས་ཀྱིས་ཕྱག་དང་བསྐོར་བ་བྱེད་ཅིང་། ཐམས་ཅད་ཀྱི་ཡིག་དྲུག་འདོན་པར་བསྒོམ་ཞིང་ཡིག་དྲུག་འདོན། ཨོཾ་མ་ཎི་པདྨ་ཧཱུྃ། སྙིང་རྗེ་དྲག་ཏུ་སྒོམ། དེ་ནས་
འབྲེལ་ཐོག་ལྷ་འདྲེ་བྱང་ཆུབ་ཐོབ་པའི་བསྔོ་བ་སྨོན་ལམ་གང་ཤེས་བྱ། ཕྱག་རྒྱ་ཆེན་པོའི་ངང་ལ་བཞག་གོ ། ལྷ་འདྲེ་གསོ་བའོ། །དེ་ལྟར་གཅོད་ལུགས་སེར་བསྲུང་བསྡུས་པ་གནམ་རྫོང་གཅོད་པའི་དོན་དུ། ཨ་རཱ་གས་གོ་བདེ་བར་བྱས་པ་ཤུ་
བྷཾ་༑ སརྦ་མངྒ་ལཾ།།

༄༅། །གཅོད་ལུགས་ཀྱི་གོད་གཅོད་བཞུགས་སོ།། །།

༄༅། །ན་མོ་པྲ་ཛྙཱ་པ་ར་མི་ཏ་ཡེ། གཅོད་ལུགས་ཀྱི་གོད་གཅོད་ནི། གོད་མགོའམ་མ་རྙེད་ན་གོས་རུས་ལ་ཁྲག་གམ། སྣསྣ་ཚ་གཙང་མས་
ལིངྒ་བྲི། མི་ཤེས་ན་ཡི་གེ་ཏྲ་གཅིག་བྲིས་ལ་མདུན་དུ་བཞག །ལུས་སྦྱིན་དུས་ནོར་ཕྱུགས་ཐམས་ཅད་དང་དབྱེར་མེད་དུ་བསྲེས་ལ། རྣམ་ཤེས་སྤར་ནས་བེམ་པོ་དཀར་
འགྱེད་དམར་འགྱེད་མང་དུ་བྱ། ཚོགས་ཀྱི་ཞབས་སམ་རང་གི་ཞབས་སུ་གོད་ལྤགས་བཏིང་། གོད་ཤས་ཚོགས་ཤ་བྱས་ལ། ཚོགས་ལ་གོད་འདྲེ་བཀུག་གཞུག་བྱས་ལ་
ཚོགས་བྱ། གོད་མགོ་ལ་གོད་འདྲེ་བཀུག་བཞུག་ལན་བརྒྱ་དང་ཉེར་གཅིག་ཙམ་བྱས་ལ། དེ་ནས་ཤ་མི་འདོད་པ་དྲུག་ཡོད་སྟེ། བྲག་སྤྲེའུ་དཀར་པོ་འདྲ་བ། ཁྱི་དཀར་འདྲ་

༄༅། །བ། བྱ་དཀར་འདྲ་བ། སྦྲུལ་དཀར་འདྲ་བ། གླང་ཆེན་དཀར་པོ་འདྲ་བ། སྦལ་པ་དཀར་པོ་འདྲ་བའི་བྲག་གམ་ཕ་བོང་གི་འོག །ཕ་རི་ཐང་ནས་ཆུ་སྣ་
ཚུར་ལ་འབབས་ཤིང་ཆུ་ཤིང་ན་བ་སོགས་དཔའ་ཁ་ཡོད་པ། ས་ཤུལ་དང་ས་བྲག་དམར་པོ་མི་མཐོང་བའི་སར་མནན་ཏེ། དོང་ཧ་ཅང་རིང་ན་རང་ལ་ལྡོག་ཅིང་། ཐུང་ན་
ཕན་གནོད་མེད་པར་བཤད་པས། གྲུ་གང་སོར་བཞིའི་མཚམས་བར་དོང་བསྐོས་ལ། དོང་ནང་ལིངྒ་གན་རྐྱལ་དུ་མགོ་ཕྱིར་བསྟན་ལ་བཞག་ནས། དེ་ནས་དབང་སྡུད་བྱ་
བ་ནི། ཕཊ། རང་ཉིད་སྐད་ཅིག་གི་ཁྲོས་མ་ནག་མོ་ཞལ་གཅིག་སྤྱན་གསུམ་མཆེ་བ་བཞི་བཙིགས་པ། དབུ་ནི་ལྷ་གནས་སྲིད་

པའི་རྩེ་མོར་སླེབས་པ། སྐུ་སྟོད་གཟུགས་ཁམས་ལྷ་ཡི་གནས་སུ་འགྱིང་བ། སྐུ་སྨད་འདོད་ཁམས་ལྷ་གནས་དྲུག་ཏུ་འཁྱིལ་བ། ཞབས་གཉིས་དབང་ཆེན་གསེར་གྱི་ས་གཞི་ལ་བྲོ་
ཁྲིག་ཁྲིག་བརྡུང་བས་སྟོང་གསུམ་གཡོ་བ། ཁམས་གསུམ་དབང་དུ་སྡུད་ཅིང་སྲིད་གསུམ་ཟིལ་གྱིས་གནོན་པ། ཁྲོ་མོའི་ཆ་ལུགས་ཐམས་ཅད་དང་ལྡན་ཞིང་དུར་ཁྲོད་ཀྱི་ཆས་བརྒྱད་
གསོལ་བ། ཕྱག་གཡས་མི་ལྤགས་ཀྱི་གཡང་གཞི་ནམ་མཁར་ཕྱར་ཞིང་ས་ལ་བརྡབས་པས། སྣང་སྲིད་ཀྱི་ལྷ་འདྲེ་ཐམས་ཅད་འདར་ཞིང་དངངས་པ། གཡོན་མི་རྐང་གི་གླིང་བུ་ཙེར་
ཙེར་འབུད་པ། སྣང་སྲིད་ཀྱི་ལྷ་འདྲེ་ཐམས་ཅད་དབང་དུ་སྡུད་ཅིང་ཟིལ་གྱིས་གནོན་པ། དེའི་ཐུགས་ཀ་ནས་ལས་བྱེད་ཀྱི་མཁའ་འགྲོ་མ་དཀར་སེར་དམར་ལྗང་ཁྲོ་མོའི་ཚོགས་
དཔག་ཏུ་མེད་པ་འཕྲོས་པས་ཆྒེེ་བ་ཚང་གི་ནོར་ལ། འམ། རྟ་ནོར་ར་ལུག་གང་ཡིན་པའི་ཞིང༌། གནོད་ཅིང་འཚེ་བའི་གོད་འདྲེ་གོད་སྲི་གོད་བདག་དང་བཅས་པ་ཐམས་ཅད་རང་དབང་མེད་
པར་མདུན་དུ་བཀུག་པར་གྱུར། ཕཊ་ཕཊ་ཕཊ། ན་མོ་སངས་རྒྱས་ཀྱི་བཀའ་བདེན་པ་དང༌། ཆོས་ཀྱི༴ དགེ་འདུན་གྱིམ་ཅིག་ཡེ་ཤེས་ཀྱི་མཁའ་འགྲོ་མ་ཁྲོས་མ་ནག་མོའི་ལྷ་

༄༅། །ཚོགས་འཁོར་དང་བཅས་པའི་བཀའ༔ བདེན་པ་ཆེན་པའི་མཐུས་ཆྒེེ༴ གོང་ལྟར་བགྱི། ཚང་གི་ནོར་ལ་གནོད་ཅིང་འཚེ་བའི་གོད་འདྲེ་གོད་སྲི་གང་ཡིན་པ་དེ་དག་
ཐམས་ཅད་སྟེང་འོག་ཕྱོགས་འཚམས་གར་གནས་ཀྱང་གོད་མགོ་འམ། གོང་དུས་སམ། ལིངྒ་འམ། མིང་རུས་ལིངྒ་འདི་ལ་ཁུག་ཅིག །ཧཱུྃ་ཧཱུྃ་ཧཱུྃ༔ ཛ་ཧཱུཾ་བཾ་ཧོ ཅེས་ལན་གསུམ་འམ། བདུན་ནམ་ཉེར་
གཅིག་བརྒྱ་སོགས་གལ་ཆེ་ཆུང་དང་བསྟུན་ཕཊ། དེ་ནས་རང་ཁྲོས་མའི་ང་རྒྱ་གྱིས། འོ་སྣང་ཞིང་སྲིད་པའི་ལྷ་འདྲེ། ཁྱད་པར་དུ་ཡུལ་ཕྱོགས་འདི་ན་གནས་པའི་གཞི་བདག་ཆྒེེ༔ ས་ཆ་འདི་ལ་གནས་པ། །
བྲག་དང་ཕ་བོང་འདི་ལ་གནས་པའི་ལྷ་འདྲེ་མཐུ་བོ་ཆེ་ཁྱེད་རྣམས་ལ་ཆྒེེ༴ ཚང་ལ་གནོད་ཅིང་འཚེ་བའི་གནོད་བྱེད་གོད་འདྲེ་གོད་སྲི་འདི་གཏད་པ་ཡིན་པས། མ་ཤོར་ཅིག །ཟུངས་
ཤིག ༑ཆིངས་ཤིག །གནོན་ཅིག་ཁྱོད་ལ་མཐུ་དང་ནུས་པ་ཅི་གདའ་ད་ལྟའོ། །གལ་སྲིད་གོད་འདྲེ་གོད་སྲི་འདི་བཏང་བྱུང་ན། ང་ཁྲོས་མ་ནག་མོས། ཁྲོ་མོའི་དམག་དཔུང་བསྡུ། བྱ་
ཁྱུང་གིས་ནམ་མཁའ་བཀང་། མཛེ་ཁྲག་ཆུ་ལ་བླུག །མཛེ་ཤའི་ཐང་མ་བརྡལ། དམེ་རོ་དང་མཛེ་རོ་བསྲེག །རི་ཆེན་མཚོ་རྦབ་ཏུ་བསྒྲིལ། རི་ཆུང་ཀུན་ཚོགས་སོར་འཕེན། ཁྱོད་ཀྱི་

ཕོ་བྲང་གནས་མལ་འདི་རྩ་བ་ནས་བཤིག་ནས། ཁྱོད་ལྷ་འདྲེ་ཨར་ལ་གཏད་ནས་ཡུལ་ཕུང་པ་ཡིན་པས། དེར་མ་སོང་བར་གོད་འདྲེ་གང་ཡིན་མིད་བསྐྱར། གོད་སྲི་འདི་མ་བཏང་།
ཞིག ༑ནོན་ཅིག །ཆིངས་ཤིག །སྡོམས་ཤིག །གོད་ཁ་འདི་མྱུར་དུ་ཆོད་ཅིག །མ་ཁྲོས་མ་ནག་མོའི་བཀའ་དང་དམ་ལ་མ་འདའ་ཞིག །ས་མ་ཡ་ན་ར་ཀན། ཞེས་ལན་གསུམ་བརྗོད། ས་
ཁོད་རིམ་གཅིག་གིས་མནན་པའི་སྟེང་མེ་བླུགས་ཆུ་བླུགས་ས་ཡི་བཀབ། རོ་སོལ་གྱི་རོ་ཡམ་གཅིག་གི་ངོས་ལ་རྡོ་རྗེ་རྒྱ་གྲམ། སྟེང་དུ་རི་རབ་བང་རིམ་བྲིས་པས་མནན། ས་རྡོའི་བཀབ་ལ་བཅག་བརྡུང་མི་མངོན་པར་བྱས། སྡོག་པས་བརྫིས་
ལ་རྟ་བྲོ་གང་ཤེས་གཏོན་ནས་བྲོ་བརྡུངས་དེ་ནས་ཕྱི་མིག་མི་ལྟ་བར་འོང་། ཞེས་ཨ་རཱ་གས་སོ། ༈ གལ་ཆེ་ན། ཕཊ། རང་གིས་རང་ལུས་ནས་ཐོན་ཁྲོས་མར་གྱུར། བེམ་པོའི་གཡང་གཞི་གཏིང་བས་ས་སྟེང་
ཁྱབ་༑ །བདག་ལུས་ཤ་ཁྲག་དཔག་མེད་ལོངས་སྤྱོད་རྣམས། །གོད་འདྲེ་གོད་སྲིད་གནོན་བྱེད་རྣམས་ལ་སྦྱིན། །ཐམས་ཅད་ངོམ་ཞིང་ཚིམ་སྟེ་དགའ་མགུར་ལྡན། །ཕཊ། གཡང་
གཞིའི་ནང་དུ་གོད་འདྲེ་གནོད་བྱེད་གཏུམས། ཁྲོས་མས་གླད་ལ་གཡུག་ཅིང་ས་ལ་བརྡབས། །ཞབས་འོག་མནན་ཏེ་བྲོ་བརྡུངས་འདམ་ལྟར་བརྫིས། །ཕཊ་ཕཊ། འདི་འདྲ་མ་བྱེད་

༄༅། །གོད་ཀ་བཏང་རེ་བཞེས། །ན་ར་ཀན་ཞེས་ཁས་བླངས་དམ་བཅས་གྱུར། །ཕཊ་ཕཊ། དེ་ལྟ་བུའི་འདོན་བསྒོམ་དམིགས་པ་གཅོད་ཚོགས་ལུས་སྦྱིན་སྐབས་སུ་བྱའོ། །སརྦ་མངྒ་།

༄༅། །དུར་གཅོད་ཀྱི་ངག་འདོན་འགྲིགས་ཆགས་སུ་བཀོད་པ་དུར་སྲི་རྒྱུན་གཅོད་ཞེས་བྱ་བ་དུར་གཅོད་ཀུན་གྱི་དོན་བསྡུས་པ་བཞུགས་སོ།།

༄༅། །ན་མོ་ཛྙཱ་ན་ཌཱ་ཀི་ཡེ། དུར་ཁྲོད་བདག་མོ་ཁྲོས་མ་ནག་མོ་ལ། །གུས་པས་ཕྱག་འཚལ་འགྲོ་ལ་ཕན་དོན་དུ། །
དུར་གཅོད་ལས་རིམ་འདོན་འགྲིགས་གསལ་བཀོད་བྱ། །ཆོས་བདག་ཌཱ་ཀིས་བཀའ་གནང་བྱིན་གྱིས་རློབས། །དང་པོ་རང་འགྲོ་རྒྱུ་
ཡི་ནུབ་མོ་རང་རིག་ཉམས་དགའ་ཞིང་ཏིང་འཛིན་གསལ་ན་བཟང་། །བྱིང་འཐིབས་རིག་པ་མི་གསལ་ན་ངན། །རང་འགྲོ་བསམ་མ་ཐག་ཏུ་ཟིལ་གནོན་འཕེན་སྟེ། །ཕཊ།
རང་རིག་ཡུམ་ཆེན་མོར་གསལ་བའི་ཐུགས་ཀ་ནས། །ཚེ་འདས་དེ་བན་དྷེ་ཡིན་ན་གསེར་གྱི་རྡོ་རྗེ། །བུད་མེད་ཡིན་ན་དངུལ་གྱི་རྡོ་རྗེ། །སྐྱེ་བོ་ལ་ལྕགས་ཀྱི་རྡོ་རྗེ་མདའ་

༄༅། །ཕངས་པ་ལྟར་འཕོས། །དུར་དེའི་ཁྱིམ་ནང་དུ་བབས་པ་ལས་འོད་ཟེར་རྡོ་རྗེའི་ལྕགས་ཀྱུའི་ཟ་འདྲེ་ཐམས་ཅད་བཟུངས། །འོད་ཟེར་རྡོ་རྗེའི་ཞགས་
པས་བསྡམས་ནས་འབྲོས་དབང་མེད་པར་བསྒོམས། །རོ་མཐོང་མ་ཐག་ཏུ། རང་རིག་ཁྲོས་མ་དམར་ནག་སྤྱི་བོར་སྟག་ཞལ་ངར་སྒྲ་སྒྲོགས་པ་གཅིག་གིས་ཐུགས་ཀ་ནས་
གསེར་གྱི་སྟ་རེ་ངར་མ་གཅིག་འཕྲོས། རོ་དེའི་སྙིང་ཁར་བརྒྱབ་པས་ཤག་གིས་བཀས་པར་བསྒོམ། །དེ་ནས་རོའི་ཙར་ཕྱིན་པ་དང་། ཀྱེེ་མ། སེམས་ཅན་ཐམས་ཅད་འདི་
ལྟ་བུའི་རང་བཞིན། འདི་ལྟ་བུའི་ཆོས་ཉིད་ལས་མ་འདས་པ་ཡིན། མི་རྟག་པ་ཨ་ཙ་མ། བསམ་ལ་ཡུལ་ཙམ་བསྡད། དེ་ནས། ཀྱེ་མ། ཚེ་འདས་འདི་ནི་སྐྱེ་བ་གྲངས་མེད་

པའི་མ་རྒན་ཡིན། །ད་ལྟ་ཚེ་འདིའི་སྣང་བ་ནུབ་ནས་གར་འགྲོ་ཆ་མེད་ཀྱི་སོ་མཚམས་ན་གདའ་བ་སྙིང་རེ་རྗེ། བདག་གིས་བླ་མ་བརྒྱུད་པ་དང་མ་ཅིག་ལ་གསོལ་བ་བཏབ་ནས། དག་པའི་ཞིང་དུ་ལམ་སྟོན་པར་བྱའོ། །སྙམ་དུ་སེམས་བསྐྱེད་
ལ༑ ༈ ཚེ་ལས་འདས་པའི་ཐོག་དྲངས་སེམས་ཅན་ཐམས་ཅད་བླ་མ་ལ་སྐྱབས་སུ་མཆིའོ། །སངས་རྒྱས་ལ་སྐྱབས་སུ༔ ཆོས་ལ དགེ་འདུན་ལ༔ ཟབ་མོ་གཅོད་ཡུལ་བརྒྱུད་པའི་བླ་
མ་དམ་པ་རྣམས་ལམ་ཅིག་ཡུམ་ཆེན་མོ་མཁའ་འགྲོ་སྡེ་ལྔའི་ཚོགས་དང་བཅས་པ་རྣམས་ལ་སྐྱབས་སུ་མཆིའོ། །ཚེ་ལས་འདས་པ་བདེ་བ་དང་ལྡན། སྡུག་བསྔལ་དང་བྲལ་ནས།
མྱུར་དུ་སངས་རྒྱས་ཀྱི་ས་ལ་འགོད་པའི་ཆེད་དུ། ཐར་པའི་ལམ་སྟོན་ཞིང་ཕུང་པོ་ཡོན་དུ་འབུལ་བར་བྱའོ། །ཕཊ། རང་ཉིད་སྐད་ཅིག་གིས་མ་ཅིག་ལབ་ཀྱི་སྒྲོན་མ་སྐུ་མདོག་དཀར་
ལ་དམར་བའི་མདངས་ཆགས་པ། ཕྱག་གཡས་གསེར་གྱི་ཌ་མ་རུ་ནམ་མཁའ་ལ་དཀྲོལ་ཏེ་བྱེད་པ། གཡོན་དངུལ་དཀར་གྱི་དྲིལ་བུ་དཀུ་ལ་བརྟེན་པ། སྐུ་ལ་དར་དཀར་པོའི་རས་
གོས་གསོལ་བ། དམར་པོའི་སྐེ་རག་བཅིངས་པ། །དབུ་སྐྲ་སིལ་མས་སྐུ་རྒྱབ་ནོན་པ། །སྤྱན་གསུམ་བར་སྣང་ལ་གཟིགས་པ། སྐེད་པ་སྒེག་ལ་ནུ་མ་འབུར་བ། བཅུ་དྲུག་ལོན་པའི་

༄༅། །ན་ཚོད་ཅན། པད་ཟླ་ཉི་མའི་གདན་ལ་སྐུ་གར་ཐབས་སུ་ལིང་ལིང་། འཁོར་མཁའ་འགྲོ་འབུམ་གྱིས་བསྐོར་བའི་སྟེང་གི་ནམ་མཁའ་ལ་གཅོད་ཡུལ་བརྒྱུད་པའི་
བླ་མ་ཐམས་ཅད་སྤྲིན་གྱི་ཕུང་པོ་ལྟ་བུར་བཞུགས་པར་གྱུར། ཀྱེ། རིགས་ཀྱི་བུའམ། རིགས་ཀྱི་བུ་མོའམ། ཚེ་ལས་འདས་པ་ཁྱོད་ཉོན་ཅིག །ཕ་ཅིག་དམ་པ་སངས་རྒྱས་ཀྱི་ཞལ་
ནས༑ འཆི་བ་འཆི་བ་མ་ཡིན་ཏེ། །རྣལ་འབྱོར་སངས་ཆུང་རྒྱས་པ་ཡིན། །ཞེས་གསུངས་པས་འཆི་བ་ལམ་དུ་བསློངས་པའི་གདམ་ངག་ཚིག་གསུམ་འདི་ཡིད་ལ་ཟུངས་ཤིག །ད་ནི་
ཁྱོད་ཚེ་འདིའི་སྣང་བ་ནི་ནུབ། འཇིག་རྟེན་ཕྱི་མའི་སྣང་བ་ནི་མ་ཤར། ལམ་བཟང་ངན་གང་དུ་འགྲོ་བའི་ངེས་པ་མེད་པའི་སྐབས་འདིར་སྡིག་པོ་ཆེ་བཙན་ཐབས་སུ་སངས་རྒྱས་པ་
འཕོ་བའི་གདམ་ངག་དགོས་པ་ཡིན་ནོ། །དེ་ལ་མ་ཅིག་ལབ་ཀྱི་སྒྲོན་མའི་ཞལ་ནས། །གཅོད་ཀྱི་ནམ་མཁའ་སྒོ་འབྱེད་དེ། །འཕོ་བ་བརྒྱ་ཡི་དོ་ཟླ་མིན། །ཞེས་གསུངས་པས། དམིགས་པ་
འདི་བཞིན་དུ་སྒོམས་ཤིག ཁྱེད་རང་གི་ལུས་སྟོང་གསལ་ཕྲུ་མ་ཕུས་བཏབ་པ་ལྟ་བུའི་དབུས་སུ། རྩ་དབུ་མ་སྦ་ལྕག་འབྲིང་པོ་ཙམ་ཕྱི་དཀར་ལ་ནང་དམར་བ། མར་སྣེ་གསང་གནས་སུ་

ཟུག་པ་དང༌། ཡར་སྣེ་སྤྱི་གཙུག་ཏུ་ཚངས་པའི་བུ་ག་ཧད་པོར་ཡོད་པར་སྒོམས་ཤིག །འོ་རྩ་དེའི་ནང་ཁྱོད་རང་གི་སྤྱི་བོ་བདེ་ཆེན་གྱི་འཁོར་ལོ་ན་མ་ཅིག་སངས་རྒྱས་མཁའ་འགྲོ་།
དཀར་མོ། མགྲིན་པ་ལོངས་སྤྱོད་ཀྱི་འཁོར་ལོ་ན་མ་ཅིག་པདྨ་མཁའ་འགྲོ་དམར་མོ། སྙིང་ཁ་ཆོས་ཀྱི་འཁོར་ལོ་ན་མ་ཅིག་རྡོ་རྗེ་མཁའ་འགྲོ་སྔོན་མོ། ལྟེ་བ་སྤྲུལ་པའི་འཁོར་ལོ་ན་
མ་ཅིག་རིན་ཆེན་མཁའ་འགྲོ་སེར་མོ། གསང་གནས་བདེ་སྐྱོང་གི་འཁོར་ལོ་ན། མ་ཅིག་ལབ་ཀྱི་མཁའ་འགྲོ་ལྗང་མོ། །ཐམས་ཅད་ཀྱང་སྐུ་ཆུང་ལ་ཡན་ལག་དོད་པ། གཅེར་བུ་
རུས་པའི་རྒྱན་དྲུག་གསོལ་བ། ཕྱག་ན་ཌ་དྲིལ་སིལ་སིལ། སྐུ་གར་ཐབས་ལིང་ལིང་། འཕར་ལ་ཁད་པ། འཕུར་ལ་ཁད་པ་སྒོམས་ཤིག །དེ་ནས་ངེད་ཀྱི་གཅོད་ཡུལ་བརྒྱུད་པ་
རྣམས་ལ་གསོལ་བ་བཏབ་ནས་ཕུང་པོ་ཡོན་འབུལ་བཏོན་པའི་ཚེ། མ་ཆགས་མ་ཞེན་པར་ཕུང་པོ་ཡོན་དུ་ཕུལ་ངེད་ཀྱི་རྣམ་ཤེས་སྤར་བའི་ཚེ། ཁྱོད་རང་ཡང་ཐེ་ཚོམ་མེད་པར་
འཕོས་ཤིག །ཧཱུྃ། གནས་ཆོས་དབྱིངས་རྣམ་དག་གི་ཕོ་བྲང་ནས། །ཡུམ་ཆེན་ཤེས་རབ་ཕར་ཕྱིན་རིན་པོ་ཆེ། །ཚེ་འདས་ལུས་ངག་ཡིད་གསུམ་མཆོད་པ་འབུལ། ༧ རིག་པ་བྱང་

༄༅། །ཆུབ་ཀྱི་ལམ་ལ་དྲོངས། །སྒྲིབ་གསུམ་སྐྱོན་བྲལ་གྱི་ས་ལ་ཁྲིད། །སྐུ་གསུམ་དབྱེར་མེད་ཀྱི་ཞིང་དུ་འགོད། །ཚིགས་བཞི་འགྲེའོ། །གནས་བྱ་རྒོད་ཕུང་པོའི་རི་བོ་ན། །
རྗེ་རྫོགས་པའི་སངས་རྒྱས་རིན་པོ་ཆེ། །ཚེ་འདས་ལུས་ངག༔ རིག་པ་བྱང་ཆུབ་ཀྱི་ལམ་ལ༴ སྒྲིབ་གསུམ་སྐྱོན་བྲལ༴ སྐུ་གསུམ་དབྱེར་མེད༴ སེང་ཆེན་བསྣོལ་བའི་ཁྲི་སྟེང་ན། །
འཇམ་དཔལ་སྨྲ་བའི་སེངྒེ་རིན་པོ་ཆེ། །ཚེ་འདས་ལུས་ངག༔ རིག་པ་བྱང་ཆུབ་ཀྱི་ལམ་ལ༴ སྒྲིབ་གསུམ་སྐྱོན་བྲལ༴ སྐུ་གསུམ་དབྱེར་མེད༴ དཔལ་གཡུ་ལོ་བཀོད་པའི་ཞིང་ཁམས་
ན༑ །རྗེ་བཙུན་འཕགས་མ་སྒྲོལ་མ་རིན་པོ་ཆེ། །ཚེ་འདས་ལུས་ངག༔ རིག་པ་བྱང་ཆུབ་ཀྱི་ལམ་ལ༴ སྒྲིབ་གསུམ་སྐྱོན་བྲལ༴ སྐུ་གསུམ་དབྱེར་མེད། །གནས་མཁའ་སྤྱོད་མཁའ་
འགྲོའི་བཞུགས་གནས་ན། །མཁའ་འགྲོ་སུ་ཀ་སིདྡྷི་རིན་པོ་ཆེ། །ཚེ་འདས་ལུས་ངགཟ རིག་པ་བྱང་ཆུབ་ཀྱི་ལམ་ལ༴ སྒྲིབ་གསུམ་སྐྱོན་བྲལ༔ སྐུ་གསུམ་དབྱེར་མེད༴ གནས་རྒྱ་
གར་འཇག་མའི་སྤྱིལ་པོ་ན། །མཁས་པ་ཨརྱ་དེ་ཝ་རིན་པོ་ཆེ། །ཚེ་འདས་ལུས་ངགཌ རིག་པ་བྱང་ཆུབ་ལམ༴ སྒྲིབ་གསུམ༔ སྐུ་གསུམ གནས་ལ་སྟོད་དིང་རིའི་གླང་འཁོར་ན། །

ཕ་གཅིག་དམ་པ་རྒྱ་གར་རིན་པོ་ཆེ། །ཚེ་འདས་ལུས་ངག་ཡིད་གསུམ༔ རིག་པ་བྱང་ཆུབ་ཀྱི་ལམ༴ སྒྲིབ་གསུམ་སྐྱོན་བྲལ༔ སྐུ་གསུམ་དབྱེར་མེད༴ གནས་རྒྱ་བོད་གཉིས་ཀྱི་ས་
མཚམས་ན། །སྐྱོ་སྟོན་བསོད་ནམས་བླ་མ་རིན་པོ། །ཚེ་འདས་ལུས་ངག་ཡིད་གསུམ༔ རིག་པ་བྱང་ཆུབ་ལམ་ལ༴ སྒྲིབ་གསུམ་སྐྱོན་བྲལ༴ སྐུ་གསུམ་དབྱེར་མེད༴ གནས་ཟངས་
རི་མཁར་དམར་མགོན་པ་ན། །མ་ཅིག་ལབ་ཀྱི་སྒྲོན་མ་རིན་པོ་ཆེ། །ཚེ་འདས་ལུས་ངག་ཡིད་གསུམ༔ རིག་པ་བྱང་ཆུབ་ལམ་ལ༴ སྒྲིབ་གསུམ་སྐྱོན་བྲལ༴ སྐུ་གསུམ་དབྱེད་མེད།
གནས་བཀྲ་ཤིས་གླང་ལུང་དགོན་པ་ན། །སྲས་མཆོག་རྒྱལ་བ་དོན་གྲུབ་རིན་པོ་ཆེ། །ཚེ་འདས་ལུས་ངགཟ རིག་པ་བྱང་ཆུབ་ལམ་ལ༴ སྒྲིབ་གསུམ་སྐྱོན་བྲལ༴ སྐུ་གསུམ་དབྱེར་
མེད༴ གནས་གཉེན་ས་རི་ཁྲོད་ཀྱི་དགོན་པ་ན། །བཀའ་བབས་བུ་ཆེན་བཅུ་དྲུག་རིན་པོ་ཆེ། །ཚེ་འདས་ལུས་ངག༔ རིག་པ་བྱང་ཆུབ་ལམ་ལ༴ སྒྲིབ་གསུམ་སྐྱོན་བྲལ༴ སྐུ་གསུམ་
དབྱེར་མེད༴ གནས་སྤྱི་གཙུག་པད་ཟླའི་གདན་སྟེང་ན། །དྲིན་ཅན་རྩ་རྒྱུད་བླ་མ་རིན་པོ་ཆེ། །ཚེ་འདས་ལུས་ངག་ཡིད་གསུམ་མཆོད་པ་འབུལ། །རིག་པ་བྱང་ཆུབ་ཀྱི་ལམ་ལ་

༄༅། །དྲོངས། །སྒྲིབ་གསུམ་སྐྱོན་བྲལ་གྱིས་ས་ལ་ཁྲིད། །སྐུ་གསུམ་དབྱེར་མེད་ཀྱི་ཞིང་དུ་འགོད། །ཕཊ། འོ་ཚེ་ལས་འདས་པ་ཁྱོད་ཀྱི་ལུས་རྣམ་སྨིན་ཤ་ཁྲག་གི་ཕུང་།
པོ་འདི་ནམ་ཡང་མི་བཞག་འབྲལ་བའི་ཆོས་ཅན་ཡིན་པས། མ་ཆགས་མ་ཞེན་ལ་ཕུང་པོ་མ་གཅིག་མཁའ་འགྲོའི་ཚོགས་ལ་ཡོན་དུ་ཕུལ་ལ། རིག་པ་དག་པ་མཁའ་སྤྱོད་ཀྱི་ཞིང་དུ་
འཕོས་ཤིག །གནས་སྤྱི་གཙུག་ཉི་ཟླའི་གདན་སྟེང་ནས། །དྲིན་ཅན་རྩ་བའི་བླ་མ་གཤེགས་སུ་གསོལ། །ཚེ་འདས་ཕུང་པོ་ཡོན་དུ་འབུལ། །ཡོན་འདི་བཞེས་ལ་གནས་འདི་སྤོར། །
སེམས་ཉིད་བྱང་ཆུབ་ལམ་དུ་དྲོངས། །ཚིག་རྗེས་མ་གསུམ་པོ་འདི་ཀུན་ལ་འགྲེས་སོ། །མཁའ་སྤྱོད་དག་པའི་ཞིང་ཁམས་ནས། །ཡི་དམ་ལྷ་ཚོགས་གཤེགས་སུ་གསོལ། །ཚེ་འདས་ཕུང་པོ་
ཡོན་དུ༔ ཡོན་འདི་བཞེས་ལ༴ སེམས་ཉིད་བྱང་ཆུབ་ལམ་ལ༴ དུར་ཁྲོད་ཆེན་པོའི་གནས་བརྒྱད་ནས། ཁྲོས་མ་ནག་མོ་གཤེགས་སུ་གསོལ༔ ཚེ་འདས་ཕུང་པོ་ཡོན་དུ༔ ཡོན་འདི་
བཞེས་ལ༴ སེམས་ཉིད་བྱང་ཆུབ༔ ཤར་ཕྱོགས་དུར་ཁྲོད་གཞལ་ཡས་ནས། །རྡོ་རྗེ་མཁའ་འགྲོ་གཤེགས་སུ༴ ཚེ་འདས་ཕུང་པོ༔ ཡོན་འདི་བཞེས༴ སེམས་ཉིད་བྱང་ཆུབ་ལམ༔

ལྷོ་ཕྱོགས་དུར་ཁྲོད་གཞལ་ཡས་ནས། །རིན་ཆེན་མཁའ་འགྲོ༴ ཚེ་འདས་ཕུང་པོ་ཡོན༔ ཡོན་འདི་བཞེས༴ སེམས་ཉིད་བྱང་ཆུབ༔ ནུབ་ཕྱོགས་དུར་ཁྲོད་གཞལ་ཡས་ནས། །པདྨ་
མཁའ་འགྲོ་གཤེགས་སུ༴ ཚེ་འདས་ཕུང་པོ་ཡོན་དུ༴ ཡོན་འདི་བཞེས་ལ༴ སེམས་ཉིད་བྱང་ཆུབ༔ བྱང་ཕྱོགས་དུར་ཁྲོད་གཞལ་ཡས་ནས། །ལས་ཀྱི་མཁའ་འགྲོ་གཤེགས་སུ༴ ཚེ་
འདས་ཕུང་པོ་ཡོན་དུ་འབུལ། །ཡོན་འདི་བཞེས་ནས་གནས་འདི་སྤོར། །སེམས་ཉིད་བྱང་ཆུབ་ལམ་དུ་དྲོངས། །དཔའ་བོའི་ཚོགས་རྣམས་གཡས་གྲལ་བྱས། །དཔའ་མོའི་ཚོགས་
རྣམས་གཡོན་གྲལ་བྱས། །ཌཱ་ཀི་རྣམས་ཀྱི་ཚོགས་འཁོར་བཤམས། །ཤ་ཟན་ཚོགས་རྣམས་རྔམ་ཞིང་རྒྱུག ཁྲག་འཐུང་ཚོགས་རྣམས་ལྷག་ལྷག་རྒོད། །བདུད་ལ་ཤ་ལེན་ཤ་ར་ར། །
བཙན་གྱི་ལས་བྱེད་ཁྱུགས་སེ་ཁྱུག །སྨན་གྱི་བྲོ་བརྡུང་ཁྲིགས་སེ་ཁྲིག །མཁའ་འགྲོ་ཀུན་མ་དཔུངས་སེ་དཔུང་། །ད་ནི་གཤེགས་སོ་དབྱིངས་སུ་གཤེགས། །སེམས་ཉིད་བྱང་ཆུབ་
ལམ་ལ་དྲོངས། །ཕཊ་ཕཊ་ཕཊ། ཚེ་ལས་པའི་འདས་པའི་རྐང་པ་གཡས་པའི་འོག་ཏུ་ཕ་ལས་ཐོབ་པའི་ཐིག་ལེ་དཀར་པོ་བྱ་མ་སར་གྱི་སྒོ་ང་ཙམ། ཕཊ་ཕཊ། རྐང་པ་གཡོན་པའི་

༄༅། །འོག་ཏུ་མ་ལས་ཐོབ་པའི་རཀྟ་དམར་པོ་བྱ་མ་སར་གྱི་སྒོ་ང་ཙམ། ཕཊ་ཕཊ། ཐིག་ལེ་དེ་གཉིས་ཡར་འཕར་ནས་གསང་གནས་བདེ་སྐྱོང་གི་འཁོར་ལོ་ན་མ་ཅིག་
ལབ་སྒྲོན་སྐུ་མདོག་ལྗང་མོ་དང་རྣམ་པར་ཤེས་པ་གཅིག་ཏུ་འདྲེས། ཕཊ། མ་ཅིག་ལབ་སྒྲོན་ལྗང་མོ་དེ་ཡར་འཕར། ལྟེ་བ་སྤྲུལ་པའི་འཁོར་ལོ་ན་མ་ཅིག་ལབ་སྒྲོན་སྐུ་མདོག་སེར་
མོ་དང་རྣམ་པར་ཤེས་པ་དབྱེར་མེད་གཅིག་ཏུ་འདྲེས། །ཕཊ། མ་ཅིག་ལབ་སྒྲོན་སེར་མོ་དེ་ཡར་འཕར། སྙིང་ཁ་ཆོས་ཀྱི་འཁོར་ལོ་ན་མ་ཅིག་ལབ་སྒྲོན་སྐུ་མདོག་སྔོན་མོ་དང་རྣམ་
པར་ཤེས་པ་དབྱེར་མེད་གཅིག་ཏུ་འདྲེས། ཕཊ། མ་ཅིག་ལབ་སྒྲོན་སྔོན་མོ་དེ་ཡར་འཕར། མགྲིན་པ་ལོངས་སྤྱོད་ཀྱི་འཁོར་ལོ་ན་མ་ཅིག་ལབ་སྒྲོན་སྐུ་མདོག་དམར་མོ་དང་རྣམ་
པར་ཤེས་པ་དབྱེར་མེད་གཅིག་ཏུ་འདྲེས། ཕཊ། མ་ཅིག་ལབ་སྒྲོན་དམར་པོ་དེ་ཡར་འཕར། སྤྱི་བོ་བདེ་ཆེན་གྱི་འཁོར་ལོ་ན་མ་ཅིག་ལབ་སྒྲོན་སངས་རྒྱས་མཁའ་འགྲོ་དཀར་མོ་
དང་རྣམ་པར་ཤེས་པ་དབྱེར་མེད་གཅིག་ཏུ་འདྲེས་པར་གྱུར། ཕཊ། འདི་ནས་ནུབ་ཀྱི་ཕྱོགས་རོལ་ན། འོད་དཔག་མེད་པའི་ཞིང་ཁམས་ཡོད། །སྲིད་པའི་སྡུག་བསྔལ་ཀུན་ལས་

གྲོལ༑ །ཞིང་གི་ཡོན་ཏན་བསམ་མི་ཁྱབ། །རྫོགས་པའི་སངས་རྒྱས་འོད་དཔག་མེད། །སུ་ཞིག་དེ་ཡི་མཚན་འཛིན་པ། །ཞིང་མཆོག་དེ་རུ་སྐྱེ་བར་གསུངས། །ཚེ་འདས་རིགས་ཀྱི་
བུ་ཁྱོད་ཀྱང་། །ཚེ་དཔག་མེད་པའི་མཚན་བཟུང་ནས། །ཞིང་མཆོག་དེ་རུ་འགྲོ་བར་གྱིས། །པདྨོ་འདམ་གྱི་མ་གོས་ལྟར། །སྲིད་གསུམ་དྲི་མས་མ་གོས་པའི། །སྲིད་པའི་པདྨོ་ལས་
འཁྲུངས་པ། །བདེ་བ་ཅན་དུ་སྐྱེ་བར་ཤོག །ཕཊ། ཚེ་ལས་འདས་པ་ཁྱོད་ཀྱི་རྣམ་པར་ཤེས་པ་དེ་སངས་རྒྱས་མཁའ་འགྲོ་དང་དབྱེར་མེད་པར་འོད་དུ་སྟེམས་སེ་ཞུ་ནས། འོད་ཀྱི་
ཐིག་ལེ་དཀར་པོ་རྣམ་པར་ཤེས་པའི་ངོ་བོ་བྱ་མ་སར་གྱི་སྒོ་ང་ཙམ། སྤྱི་བོ་ཚངས་པའི་བུ་ག་རྒྱ་ཀར་ཁ་ཕྱེས་པ་ལྟ་བུའི་ནང་ནས་སྐྱེན་པོའི་མདའ་འཕང་བ་བཞིན་དུ། ནུབ་ཕྱོགས་
བདེ་བ་ཅན་གྱི་ཞིང་ཁམས་མེ་ཏོག་པདྨའི་སྦབས་སུ་གཤེགས་ཤིག །ཕཊ་ཕཊ་ཕཊ། དེ་ཡན་ཆད་ཞི་བ་བྱང་ཆུབ་སེམས་ཀྱི་ལམ་སེལ། ཕུང་པོ་ཡོན་འབུལ་གྱི་རིམ་པ་ཡིན་ནོ། །དེ་ནས་ཕུང་པོ་ཚོགས་འབུལ་ནི། །
༈ ཕཊ༑ རང་ཉིད་སྐད་ཅིག་ལ་མ་ཅིག་གནས་འགྱུར་ནས། ཁྲོས་མ་ནག་མོ་སྐུ་མདོག་མཐིང་ནག་ཞལ་གཅིག་ཕྱག་གཉིས་སྤྱན་གསུམ་མཆེ་བ་བཞི་གཙིགས་པ། འཁོར་རིགས་།

༄༅། །བཞིའི་མཁའ་འགྲོ་བྱེ་བ་འབུམ་དང་བཅས་པ་ཐམས་ཅད་ཀྱིས་ཕྱག་གཡས་མི་ལྤགས་ཀྱི་གཡང་གཞི་རྡེབ་ཅིང་། གཡོན་མི་རྐང་གི་གླིང་བུ་འབུད་པ། དཔག་ཏུ་
མེད་པས་སྟེང་འོག་ཕྱོགས་མཚམས་ཐམས་ཅད་གང་ནས། ཟ་འདྲེ་ཤི་གཤེད་དར་སྲི་ཤི་སྲི་ཐམས་ཅད་གཟུགས་ཤ་ཁྲག་གི་བེམ་པོ་འདི་ལ་སྐད་ཅིག་རང་དབང་མེད་པར་ཁུག་ཅིག །
ཛཿཧཱུཾ་བཾ་ཧོ། ཕཊ་ཕཊ་ཕཊ། མ་འདི་ནས་ནུབ་ཀྱི་ཕྱོགས་རོལ་ན། །ཨོ་རྒྱན་ཡུལ་གྱི་ནུབ་ཕྱོགས་ན། །ཨུ་ཙ་ལ་ཡི་དུར་ཁྲོད་ན། །རི་བོ་ཐམས་ཅད་རུས་པའི་རི། །རྩི་ཤིང་ཐམས་ཅད་
མདའ་དང་མདུང་། །ཆུ་ཀླུང་ཐམས་ཅད་ཁྲག་དང་རྣག །སྒྲ་སྐད་ཐམས་ཅད་ངུར་མོའི་སྒྲ། །ཁྲོ་བཅུ་རྒྱུ་བར་མི་ནུས་ཤིང༌། །ཕྱག་ན་རྡོ་རྗེ་འཇིགས་པའི་ས། །དུས་གསུམ་སངས་
རྒྱས་ཡ་ང་བའི། །རྩུབ་འགྱུར་ཚལ་གྱི་དུར་ཁྲོད་ནས། །ཁྲོས་མ་ནག་མོ་གཤེགས་སུ་གསོལ། །སྐུ་མདོག་སྨུག་ནག་མདངས་དང་ལྡན། །སྤྱི་གཙུག་ཕག་ཞལ་ནམ་མཁར་ངུར། །
ཕྱག་གཡས་ཞིང་ཆེན་གཡང་གཞི་རྡེབས། །ཕྱག་གཡོན་མི་རྐང་གླིང་བུ་འབུད། །དུར་ཁྲོད་ཆས་བརྒྱད་སྐུ་ལ་གསོལ། །བམ་ཆེན་རོ་ཡི་གདན་ལ་འགྱིངས། །མ་གཡང་གཞི་ཤར་དུ་

གཡུག་ཙམ་ན། །རྡོ་རྗེ་མཁའ་འགྲོ་ཕོ་ཉར་འགྱེད། །རྡོ་རྗེ་མཁའ་འགྲོའི་བརྟུལ་ཞུགས་ཀྱིས། །ཤར་ཕྱོགས་ཟ་འདྲེ་ཤི་གཤེད་རྣམས། །མ་ལུས་ཐམས་ཅད་གནས་འདིར་ཁུག །
གནས་འདིར་ཁུག་ལ་དབང་དུ་བསྡུས། །དབང་དུ་བསྡུས་ལ་རྡུལ་དུ་རློག །འགྲེས་སོ། ༈ མ་གཡང་གཞི་ལྷོ་རུ་གཡུག་ཙམ་ན། །རིན་ཆེན་མཁའ་འགྲོ་ཕོ་ཉར་འགྱེད། །རིན་ཆེན་
མཁའ་འགྲོའི་བརྟུལ་ཞུགས༴ ལྷོ་ཕྱོགས་ཟ་འདྲེ་ཤི་གཤེད༴ མ་ལུས་ཐམས་ཅད་གནས་འདིར༔ གནས་འདིར་ཁུག་ལ༴ དབང་དུ་བསྡུས་ལ༴ མ་གཡང་གཞི་ནུབ་ཏུ པདྨ་མཁའ་
འགྲོ་ཕོ་ཉར་འགྱེད། །པདྨ་མཁའ་འགྲོའི་བརྟུལ༴ ནུབ་ཕྱོགས་ཟ་འདྲེ་ཤི་གཤེད༴ མ་ལུས་ཐམས་ཅད་གནས་འདིར༔ གནས་འདིར་ཁུག་ལ་དབང་དུ༔ དབང་དུ་བསྡུས་ལ་རྡུལ་དུ་
༈ མ་གཡང་གཞི་བྱང་དུ་གཡུག་ཙམ་ན། །ལས་ཀྱི་མཁའ་འགྲོ་ཕོལས་ཀྱི་མཁའ་འགྲོའིབྱང་ཕྱོགས་ཟའ་འདྲེ་ཤི་གཤེད་རྣམས། །མ་ལུས་ཐམས་ཅད་གནས་འདིར་ཁུག །
གནས་འདིར་ཁུག་ལ༴ དབང་དུ་བསྡུས་ལ་རྡུལ་དུ་རློག །ཕཊ་ཕཊ་ཕཊ། དེ་ནས་ཕུང་པོ་ཟ་འདྲེ་ཤི་གཤེད་དབྱེར་མེད་པར་བྲན་ལ། ཚོགས་བྱིན་གྱིས་བརླབས་ཏེ། ༈ ཨོ་མ་ཅིག་མ་ལ་གསོལ་བ་

༄༅། །འདེབས། །ཨཱ་མ་ཅིག་མ་ལ་གསོལ་བ་འདེབས། །ཧཱུཾ་མ་ཅིག་མ་ལ་གསོལ་བ་འདེབས། །དཀར་པོ་ཨོ་གྱིས་བྱིན་གྱིས་རློབས། །དཀར་པོ་ཨོ་གྱི་བྱིན་རླབས་
ཀྱིས༑ །གཞོང་པ་ཉི་ཟླའི་གཏོང་གཞོང་དུ། །ཚོགས་ཀྱང་འོད་དུ་སྟེམས་སེ་ཞུ། །འོད་ཕུང་འབར་བའི་ཚོགས་མཆོད་འདིས། །བླ་མ་ཡི་དམ་མཁའ་འགྲོ་དང༌། །རྒྱལ་བའི་དཀྱིལ་
འཁོར་མཉེས་གྱུར་ཅིག །ཆོས་སྐྱོང་མ་མགོན་ལྕམ་དྲལ་དང༌། །དམ་ཅན་སྲུང་མའི་ཐུགས་དམ་བསྐངས་གྱུར་ཅིག །དམར་པོ་ཨཱཡིས་བྱིན་གྱིས་རློབས། །དམར་པོ་ཨཱཡི་བྱིན་
རླབས་ཀྱིས། །གཞོང་པ་ཉི་ཟླའི་གཏོང་གཞོང་དུ། །ཚོགས་ཀྱང་འོད་དུ་ལྟེམས་སེ་ཞུ། །འོད་ཕུང་འབར་བའི་ཚོགས་མཆོད་འདིས། །བླ་མ་ཡི་དམ་མཁའ་འགྲོ་དང༌། །རྒྱལ་བའི་
དཀྱིལ་འཁོར་མཉེས་གྱུར་ཅིག །ཆོས་སྐྱོང་མ་མགོན་ལྕམ་དྲལ་དང༌། །དམ་ཅན་སྲུང་མའི་ཐུགས་དམ་བསྐང་གྱུར་ཅིག ༈ སྔོན་པོ་ཧཱུྃ་གིས་བྱིན་གྱིས་རློབས། །སྔོན་པོ་ཧཱུྃ་གི་བྱིན་
རླབས་ཀྱིས། །གཞོང་པ་ཉི་ཟླའི་གཏོར་གཞོང་དུ། །ཚོགས་ཀྱང་འོད་དུ་སྟེམས་སེ་ཞུ། །འོད་ཕུང་འབར་བའི་ཚོགས་མཆོད་འདིས། །བླ་མ་ཡི་དམ་མཁའ་འགྲོ་དང༌། །རྒྱལ་བའི་

དཀྱིལ་འཁོར་མཉེས་གྱུར་ཅིག །ཆོས་སྐྱོང་མ་མགོན་ལྕམ་དྲལ་དང༌། །དམ་ཅན་སྲུང་མའི་ཐུགས་དམ་བསྐང་གྱུར་ཅིག །ཕུང་པོ་དེ་ཤ་ཁྲག་གིས་ཕུང་པོ་ཚོགས་ཀྱི་འཁོར་ལོ་སྟོང་གསུམ་འཇིག་རྟེན་གྱི་
ཁམས་གང་བར་བསྒོམ། །མ་ཅིག་ཁྲོས་མ་ནག་མོ་འཁོར་བྱེ་བ་འབུམ་དང་བཅས་པས་ཟ་འདྲེ་ཤི་གཤེད་ཕུང་པོ་དང་བཅས་པ་ཚོགས་སུ་རོལ་པར་དམིགས་ལ། ༈ མ་ཤར་མི་འགྱུར་རྡོ་རྗེའི་དུར་ཁྲོད་ནས། །རྡོ་རྗེ་མཁའ་
འགྲོ་བྱིན་རླབས་ཅན། །བྱིན་རླབས་ཅན་ལ་གསོལ་བ་འདེབས། །སྐུ་མདོག་དཀར་མོའི་རང་བཞིན་ལ། །འཁོར་ཡང་དཀར་མོ་འབུམ་གྱིས་བསྐོར། །དབུ་ལ་ཐོར་ཚུགས་ལྡེམས་སེ་
ལྡེམ༑ །དར་གྱི་ཅོད་པན་པུ་རུ་རུ། །དཔུང་པས་སོག་མགུལ་ཤིགས་སེ་ཤིག །རྐེད་པས་སྤྱི་ཀྱོག་ལིངས་སེ་ལིང་། །ཕྱག་གིས་གར་ཐབས་ཁྱུགས་སེ་ཁྱུག །ཞབས་ཀྱི་བྲོ་རྡུང་ཁྲིགས་
སེ་ཁྲིག །ཞིང་ཆེན་གཡང་བཞི་ཤམས་སེ་ཤམ། ཞུན་ཆེན་མར་མེ་ཏ་ལ་ལ། །མི་རྐང་གླིང་བུ་ཀྱུ་རུ་རུ། །མི་ཐོད་ཌ་རུ་ཁྲོ་ལོ་ལོ། །རུས་པའི་རྒྱན་ཆ་ཁྲིགས་སེ་ཁྲིག །ཚོགས་ཀྱི་
འཁོར་ལོ་ཀྱི་ལི་ལི། །མ་ཚོགས་བདག་ཆེན་མོ་ཚོགས་ལ་བྱོན། །ཚོགས་ལ་བྱོན་ཞིང་ཚོགས་ལ་རོལ། །ཞལ་དུ་བསྟབ་བོ་ཁ་རཾ་ཁཱ་ཧི། །མགུལ་དུ་བསྟིམ་མོ་ས་མ་ཡ། །འགྲེས་སོ། །མ་

༄༅། །ལྷོ་ཕྱོགས་དུར་ཁྲོད་གཞལ་ཡས་ནས། །རིན་ཆེན་མཁའ་འགྲོ་བྱིན་རླབས་ཅན། །བྱིན་རླབས་ཅན་ལ་གསོལ་བ་འདེབས། །སྐུ་མདོག་སེར་པོའི་རང་བཞིན་ལ། །
འཁོར་ཡང་སེར་མོ་འབུམ་གྱིས་བསྐོར། །དབུ་ལ་ཐོར་ཚུགས་ལྡེམས་སེ དར་གྱི་ཅོད་པན་པུདཔུང་པས་སོག་མགུལ་ཤིགས་སེ རྐེད་པས་སྤྱི་ཀྱོགཌ ཕྱག་གིས་གར་ཐབས་
ཁྱུགས་སེ༔ ཞབས་ཀྱི་བྲོ་བརྡུང་ཁྲིགས་སེ༔ ཞིང་ཆེན་གཡང་གཞི་ཤམས་སེ༔ ཞུན་ཆེན་མར་མེ་ཏ་ལ༴ མི་རྐང་གླིང་བུ མི་ཐོད་ཌ་རུ་ཁྲོ་ལོ་ལོཟ རུས་པའི་རྒྱན་ཆ་ཁྲིགས་སེ 
ཚོགས་ཀྱི་འཁོར་ལོ་ཀྱི་ལི་ལི། །མ་ཚོགས་བདག་ཆེན་མོ་ཚོགས་ལ་བྱོན། །ཚོགས་ལ་བྱོན་ཞིང་ཚོགས་ལ༔ ཞལ་དུ་བསྟབ་བོ་ཁ་རཾ༔ མགུལ་དུ་བསྟིམ་མོ་ས་མ༴ མ་ནུབ་ཀྱི་དུར་
ཁྲོད་གཞལ་ཡས་ནས། །པདྨ་མཁའ་འགྲོ་བྱིན་རླབས་ཅན། །བྱིན་རླབས་ཅན་ལ༴ སྐུ་མདོག་དམར་མོའི་རང་བཞིན་ལ། །འཁོར་ཡང་དམར་མོ་འབུམ དབུ་ལ་ཐོར་ཚུགས་ལྡེམས་
སེ༴ དར་གྱི་ཅོད་པན་པུ་རུ་རུ༔ དཔུང་པས་སོག་མགུལ་ཤིག ༴རྐེད་པས་སྤྱི་ཀྱོག ཕྱག་གིས་གར་ཐབས་ཁྱུགས་སེ ཞབས་ཀྱི་བྲོ་བརྡུང་ཁྲིགས་སེ ཞིང་ཆེན་གཡང་གཞི་ཤམས་

སེ༴ ཞུན་ཆེན་མར་མེ་ཏ་ལ༴ མི་རྐང་གླིང་བུ་ཀྱུམི་ཐོད་ཌ་རུ་ཁྲོ་ལོ༴ རུས་པའི་རྒྱན་ཆ་ཁྲིགས་སེ༴ ཚོགས་ཀྱི་འཁོར་ལོ༴ མ་ཚོགས་བདག་ཆེན་པོ་ཚོགས་ལ་བྱོན། །ཚོགས་ལ་
བྱོན་ཞིང༴་ཞལ་དུ་བསྟབ་བོ་ཁ་རཾ༴ མགུལ་དུ་བསྟིམ༴ ༈ མ་བྱང་ཕྱོགས་དུར་ཁྲོད་གཞལ་ཡས་ནས། །ལས་ཀྱི་མཁའ་འགྲོ་བྱིན་རླབས་ཅན། །བྱིན་རླབས་ཅན་ལ་གསོལ་བ༴ སྐུ་
མདོག་ལྗང་མོའི་རང་བཞིན་ལ། །འཁོར་ཡང་ལྗང་མོ་འབུམ་གྱིས་བསྐོར། ༈ དབུ་ལ་ཐོར་ཚུགས་ལྡེམས་སེ འགྲེས། དར་གྱི་ཅོད་པན་པུ དཔུང་པས་སོག་མགུལ་ཤིགས་སེ༴
རྐེད་པས་སྤྱི་ཀྱོག ཕྱག་གིས་གར་ཐབས༴ ཞབས་ཀྱི་བྲོ་རྡུང་ཁྲེགས་སེ༴ ཞིང་ཆེན་གཡང་གཞི་ཤམས་སེ༴ ཞུན་ཆེན་མར་མེ་ཏ མི་རྐང་གླིང་བུ༴ མི་ཐོད་ཌ་རུ་ཁྲོ༴ རུས་པའི་
རྒྱན་ཆ༴ ཚོགས་ཀྱི་འཁོར་ལོ་ཀྱི་ལི་ལི། །མ་ཚོགས་བདག་ཆེན་མོ་ཚོགས༴ ཚོགས་ལ་བྱོན་ཞིང་ཚོགས་ལ༴ ཞལ་དུ་བསྟབ་བོ་ཁ་རཾ༴ མགུལ་དུ་བསྟིམ་མོ་ས་མ་ཡ། ཕཊ་ཕཊ་ཕཊ།
ཧཱི་མ་ཤར་གྱི་ཕྱོགས་ཀྱི་དུར་ཁྲོད་ནས། །རྡོ་རྗེ་མཁའ་འགྲོ་གཤེགས་སུ་གསོལ། །སྐུ་མདོག་དཀར་མོ་མདངས་དང་ལྡན། །རིགས་ལྔའི་སངས་རྒྱས་དབུ་ལ་བཞུགས། །དུར་ཁྲོད་

༄༅། །ཆས་ཀྱི་སྐུ་ལ་བརྒྱན། །ཀེང་རུས་བམ་ཆེན་གདན་ལ་བཞུགས། །གྲི་གུག་ཐོད་ཁྲག་ཕྱག་ན་བསྣམས། །གཅེར་བུ་རུས་པའི་རྒྱན་ཆ་ཅན། །གར་ཐབས་བྱེད་ཅིང་།
རྒྱང་གླུ་ལེན། །དུར་ཁྲོད་བམ་ཆེན་འདི་ལ་ད་རོལ་ཅིག །ལས་ངན་རྣམ་སྨིན་འདི་དང་ཟ དབུགས་ལེན་སྲོག་གཅོད་འདི་དང་ད་ཕྲོལ་ཅིག །གསོན་བདུད་གཤིན་ལྕགས་འདི་དང་ད་
ཕྲོལ་ཅིག །ཟ་འདྲེ་ཤི་གཤེད་འདི་དང་ད་ཕྲོལ་ཅིག །རིག་པ་ཆོས་ཀྱི་དབྱིངས་སུ་སྤོར། ཧཱུྃ། ལྷོ་ཡི་ཕྱོགས་ཀྱི་དུར་ཁྲོད་ན། །རིན་ཆེན་མཁའ་འགྲོ་གཤེགས༴ སྐུ་མདོག་སེར་མོ་
མདངས་དང་༴ རིགས་ལྔའི་སངས་རྒྱས་དབུ་ལ་བཞུགས། །དུར་ཁྲོད་ཆས་ཀྱི་སྐུ་ལ་བརྒྱན། །ཀེང་རུས་བམ་ཆེན གྲི་གུག་ཐོད་ཁྲག་ཕྱག་ན༔ གཅེར་བུ་རུས་པའི་རྒྱན༔ གར་
ཐབས་བྱེད་ཅིང་རྒྱང་གླུ་ལེན། །དུར་ཁྲོད་བམ་ཆེན་འདི་ལ༴ ལས་ངན་རྣམ་སྨིན༴ དབུགས་ལེན་སྲོག་གཅོད་འདི༴ གསོན་བདུད་གཤིན་ལྕག་འདི་དང་ཟ ཟ་འདྲེ་ཤི་གཤེད་འདི་
དང་དཌ རིག་པ་ཆོས་ཀྱི་དབྱིངས་སུ་སྤོར། །ཕཊ་ཕཊ་ཕཊ། ཧཱུཾ། ནུབ་ཀྱི་ཕྱོགས་ཀྱི་དུར་ཁྲོད་ནས། །པདྨ་མཁའ་འགྲོ་གཤེགས༔ སྐུ་མདོག་དམར་མོ་མདངས་དང་ཟ རིགས་ལྔའི་

སངས་རྒྱས་དབུ་ལ༴ དུར་ཁྲོད་ཆས་ཀྱི་སྐུ་ལ་བརྒྱན། །ཀེང་རུས་བམ་ཆེན་གདན་ལ༔ གྲི་གུག་ཐོད་ཁྲག༤ གཅེར་བུ་རུས་པའི་རྒྱན་ཆ གར་ཐབས་བྱེད་ཅིང་༤ དུར་ཁྲོད་བམ་ཆེན་
འདི་ལ་ད༴ ལས་ངན་རྣམ་སྨིན་འདི་དང་ཟ དབུགས་ལེན་སྲོག་གཅོད་འདི་དང་ཟ གསོན་བདུད་གཤིན་ལྕགས ཟ་འདྲེ་ཤི་གཤེད་འདི་དང་ད༔ རིག་པ་ཆོས་ཀྱི༴ ཧཱུྃ། བྱང་གི་
ཕྱོགས་ཀྱི་དུར་ཁྲོད་ནས། །ལས་ཀྱི་མཁའ་འགྲོ་གཤེགས་སུ་གསོལ། །སྐུ་མདོག་ལྗང་མོ་མདངས་དང་ལྡན། །རིགས་ལྔའི་སངས་རྒྱས༔ དུར་ཁྲོད་ཆས་ཀྱི་སྐུ་ལ༴ ཀེང་རུས་བམ་
ཆེན༔ གྲི་གུག་ཐོད་ཁྲག་ཕྱག་ན༔ གཅེར་བུ་རུས་པའི༔ གར་ཐབས་བྱེད་ཅིང་རྒྱང་གླུ དུར་ཁྲོད་བམ་ཆེན་འདི་ལ་ད་རོལ༴ ལས་ངན་རྣམ་སྨིན་འདི༔ དབུགས་ལེན་སྲོག་གཅོད
གསོན་བདུད་གཤིན་ལྕགས་འདི་དང་༔ ཟ་འདྲེ་ཤི་གཤེད་འདི༔ རིག་པ་ཆོས ཧཱུྃ། དབུས་ཀྱི་ཕྱོགས་ཀྱི་དུར་ཁྲོད་ནས། །སངས་རྒྱས་མཁའ་འགྲོ་གཤེགས་སུ་གསོལ། །སྐུ་མདོག་
ནག་མོ་མདངས་དང་ལྡན། །རིགས་ལྔའི་སངས་རྒྱས་དབུ་ལ་བརྒྱན། །དུར་ཁྲོད་ཆས་ཀྱི་སྐུ་ལ་བརྒྱན། །ཀེང་རུས་བམ་ཆེན་གདན་ལ་བཞུགས། །གྲི་གུག་ཐོད་ཁྲག་ཕྱག་ན་

༄༅། །བསྣམས། །གཅེར་བུ་རུས་པའི་རྒྱན་ཆ་ཅན། །གར་ཐབས་བྱེད་ཅིང་རྒྱང་གླུ་ལེན། །དུར་ཁྲོད་བམ་ཆེན་འདི་ལ་ད་རོལ༴ ལས་ངན་རྣམ་སྨིན་འདི་དང་ད
དབུགས་ལེན་སྲོག་གཅོད་འདི་དང་ད་ཕྲོལ་ཅིག །གསོན་བདུད་གཤེད་ལྕགས་འདི་དང་ད་ཕྲོལ་ཅིག །ཟ་འདྲེ་ཤི་གཤེད་འདི་དང་ད་ཕྲལ་ཅིག །རག་པ་ཆས་ཀྱི་དབྱངས་སུ་སྤར། །།
ཕཊ་ཕཊ་ཕཊ། ཧཱུྃ། མ་ཡུན་ཆེན་ཐུགས་ལས་སྤྲུལ་པའི་སྲས། །ཤར་རྡོ་རྗེ་རིགས་ཀྱི་མཁའ་འགྲོ་མ། །ཏི་ར་རོ་ཡི་ཁྲི་སྟེང་ན། །དུང་གི་བུད་མེད་ཆེན་མོ་ལ། །རོ་སྒྲོལ་མཁའ་འགྲོ་
འབུམ་གྱི་བསྐོར། །གཅེར་བུ་རུས་པའི་རྒྱན་ཆ་ཅན། །གར་ཐབས་བསྒྱུར་ཞིང་ཐར་ལམ་བསྒྲོད། །རྒྱང་གླུ་ལེན་ཞིང་འཇིག་སྒོ་གཅོད། །ཧ་ཧ་ཧི་ཧིའི་སྒྲ་སྒྲོགས་ཤིང༌། །མ་འདིར་
གཤེགས་ཚོགས་ཀྱི་མཆོད་པ་བཞེས། །ཀེང་རུས་བམ་ཆེན་འདི་ལ་ད་རོལ་ཅིག །ཟ་འདྲེ་ཤི་གཤེད་འདི་དང་ད་ཕྲོལ་ཅིག ཧཱུྃ། མ་ཡུམ་ཆེན་ཡོན་ཏན་སྤྲུལ་པ་ལས། །ལྷོ་རིན་ཆེན་
རིགས་ཀྱི་མཁའ་འགྲོ་མ། །ཏི་ར་རོ་ཡི་ཁྲི་སྟེང་ན། །གསེར་གྱི་བུད་མེད་ཆེན་མོ་ལ། །རོ་སྒྲོལ་མཁའ་འགྲོ་འབུམ༴ གཅེར་བུ་རུས་པའི་རྒྱན་ཆ༴ གར་ཐབས་བསྒྱུར་ཞིང་ཐར་ལམ༔

རྒྱང་གླུ་ལེན་ཞིང་འཇིགས་སྒྲ ཧ་ཧ་ཧི་ཧིའི་སྒྲ༔ མ་འདིར་གཤེགས་ཚོགས་ཀྱི་མཆོད་པཟ ཀེང་རུས་བམ་ཆེན་འདི་ལ་ད་རོལ་ཅིག །ཟ་འདྲེ་ཤི་གཤེད་འདི་དང་ད་ཕྲོལ་ཅིག །ཧཱུྃ། །
མ་ཡུམ་ཆེན་གསུང་གི་སྤྲུལ་པ་ལས། །ནུབ་པདྨ་རིགས་ཀྱི་མཁའ་འགྲོ་མ། །ཏི་ར་རོ་ཡི་ཁྲི་སྟེང་ན། །ཟངས་ཀྱི་བུད་མེད་ཆེན་མོ་ལ། །རོ་སྒྲོལ་མཁའ་འགྲོ་འབུམ གོང་འགྲེས།
གཅེར་བུ་རུས་པའི༴ གར་ཐབས་བསྒྱུར་ཞིང་༴ རྒྱང་གླུ་ལེན༴ ཧ་ཧ་ཧི་ཧིའིམ་འདིར་གཤེགས་ཚོགས༴ ཀེང་རུས་བམ་ཆེན༴ ཟ་འདྲེ་ཤི་གཤེད༴ ཧཱུཾ། །མ་ཡུམ་ཆེན་ཕྲིན་ལས་
སྤྲུལ་པ་ལས། །བྱང་ལས་ཀྱི་རིགས་ཀྱི་མཁའ་འགྲོ་མ། ཏི་ར་རོ་ཡི་ཁྲི་སྟེང་ན། །གཡུའི་བུད་མེད་ལྗང་མོ་ལ། །རོ་སྒོལ་མཁའ་འགྲོ་འབུམ གཅེར་བུ་རུས་པའི་རྒྱན༴ གར་ཐབས་
བསྒྱུར་ཞིང་ཐར་ལམཟ རྒྱང་གླུ་ལེན་ཞིང་འཇིགས་སྒོཟ ཧ་ཧ་ཧི་ཧིའི་སྒྲ མ་འདིར་གཤེགས་ཚོགས་ཀྱི༴ ཀེང་རུས་བམ་ཆེན༴ ཟ་འདྲེ་ཤི་གཤེད༔ ཧཱུྃ། མ་ཡུམ་ཆེན་ཐུགས་ཀྱི་སྤྲུལ་
པ་ལས། །དབུས་སངས་རྒྱས་རིགས་ཀྱི་མཁའ་འགྲོ་མ། །ཏི་ར་རོ་ཡི་ཁྲི་སྟེང་ན། །འཐིང་གི་བུད་མེད་ཆེན་མོ་ལ། །རོ་སྒྲོལ་མཁའ་འགྲོ༴ གཅེར་བུ་རུས་པའི༴ གར་ཐབས་བསྒྱུར་

༄༅། །ཞིང་ཐར་ལམ༴ རྒྱང་གླུ་ལེན་ཞིང་འཇིགས་སྒོ༴ ཧ་ཧ་ཧི་ཧིའི༴ མ་འདིར་གཤེགས༔ ཀེང་རུས་བམ༔ ༔ཟ་འདྲེ་ཤི་གཤེད་འདི་དང་ད་ཕྲོལ་ཅིག །ཕཊ་ཕཊ་ཕཊ། །
དེ་ནས་རླུང་ལན་གསུམ་རྔུབ་ལ། རོ་ཡི་གྲིབ་དང་གདོན་ཐམས་ཅད་རང་ལ་བསྟིམ། ཕཊ། རང་གི་བེམ་རིག་ཕྲལ་ལ་མི་རོ་རང་རོ་གཅིག་ཏུ་བསྲེ། ཕཊ། རང་རིག་རྡོ་རྗེ་རྣལ་འབྱོར་མས་ཐོད་པ་བྲེག་མདུན་དུ་རང་བྱུང་གི་མི་མགོའི་སྒྱེད་བུ་
གསུམ་གྱི་སྟེང་དུ་གཙུག །ཕཊ། ཐོད་པའི་ནང་དུ་བེམ་པོ་བཅུག །ཕཊ། གྲི་གུག་གིས་གཏུབས་རླུང་གཡོས་མེ་སྤར། ༈ ཤ་ཁྲག་བདུད་རྩིར་ཞུ། སྤྲུལ་པའི་རྣལ་འབྱོར་མ་དཔག་ཏུ་མེད་
པས་བདུད་རྩི་བཅུས། །བླ་མ་ཡི་དམ་རྣམས་ཀྱི་ཞལ་དུ་ཨོཾ་ཨཱཧཱུཾ། ཕཊ། མཁའ་འགྲོ་ཆོས་སྐྱོང་རྣམས་ཀྱི་ཞལ་དུ་ཨོཾ་ཨཱཧཱུཾ། ཕཊ། འགྲོ་བ་རིགས་དྲུག་རྣམས་ཀྱི་ཞལ་དུ་ཨོཾ་ཨཱཿཧཱུཾ།
ཕཊ༑ ལན་ཆགས་གདོན་བགེགས་རྣམས་ཀྱི་ཞལ་དུ་ཨོཾ་ཨཱཿཧཱུཾ། ཕཊ། ཅེས་དམིགས་པ་མང་དུ་བཟུངས། །རོ་ལ་སྐྲགས་ན་རང་གི་རོ་ལ་ཡང་སྐྲགས། རོ་ལ་སྔས་བྱས་ནས་ང་ཇི་སྲིད་སངས་མ་རྒྱས་ཀྱི་བར་དུ་གར་ཡང་
མི་འགྲོ་བསམ་ལ་ཉལ། །གལ་ཏེ་གྲིབ་དང་ལུས་ལ་ན་བ་སོགས་མ་བདེ་ན། ན་སར་ཟ་འདྲེ་ནད་གདོན་བསྟིམས་ལ་དམར་འགྱེད་མང་དུ་བྱའོ། །རོ་ས་རྡོར་ཤེས་པར་བྱས་ལ་ཉམས་ལེན་ངང་ལ་བཞག །དེས་ནད་ངན་ཡང་ཆོད། གྲིབ་མི་

འོང་༑ རོ་ལ་སྐྲག་སྣང་དང་བཙོག་སྣང་མེད་ཅིང་བདེན་མེད་དུ་ཤེས་ཤིང་བྱམས་སྙིང་རྗེ་ཤུགས་ལས་སྐྱེས་ན་ཆོད་པ་ཡིན། །དེ་ཡང་ཞག་འགའ་ཟུང་རེ་ཁྱིམ་དུ་བཞག་རྒྱུ་ཡིན་ན། གཅོད་ཚོགས་དུས་མཉམ་དུ་རོ་དང་ཚོགས་དབྱེར་མེད་དུ་
དམིགས༑ ཞག་ཕྱེད་བཞི་ཚུན་ལ་ཕུད་པ་མི་བྱའོ། །གལ་ཏེ་རྣམ་ཤེས་འཕོ་མ་ནུས་ནས་ཡོད་སྲིད་པས་ཉེས་པ་ཆེའོ། ༈ དེ་ནས་རོ་བརྒྱལ་བ་ནི། ཕཊ། རང་ཉིད་སྐད་ཅིག་གི་ཡེ་ཤེས་ཀྱི་མཁའ་འགྲོ་མ་ཁྲོས་མ་ནག་མོ་
དམར་ནག་མེའི་མདོག་ཅན། ཞལ་གནམ་ས་ཙམ་གདངས་པ། མཆེ་བ་གངས་རི་ལྟར་གཙིགས་པ། ལྗགས་གློག་དམར་ལྟར་འཁྱུགས་པ། དུར་ཁྲོད་ཆས་བརྒྱད་སྐུ་ལ་གསོལ་བ། །
དབུ་ཡི་གཙུག་ནས་སྟག་ཞལ་དམར་ཁྲ་སྟག་སྐད་འབྲུག་ལྟར་ངར་བ། ཟ་འདྲེ་ཤི་གཤེད་སྣང་སྲིད་ལྷ་འདྲེ་ཐམས་ཅད་སྔངས་ཤིང་བརྒྱལ་བར་བྱེད་པ། ཞབས་གར་ཐབས་སུ་འགྱིང་
བའི་ཐུགས་ཀ་ནས་ལས་བྱེད་ཀྱི་མཁའ་འགྲོ་མ་རང་འདྲ་བ་དཔག་ཏུ་མེད་པ་འཕྲོས་པས། གནོད་བྱེད་ཟ་འདྲེ་ཤི་གཤེད་ཐམས་ཅད་རང་དབང་མེད་པར་བེམ་རོ་འདི་ལ་ཁུག་ཅིག །
བཛྲ་ཨཾ་ཀུ་ཤ་ཛ་ཛ ཕཊ། ཕཊ། ཕཊ། རང་ཉིད་ཡེ་ཤེས་ཀྱི་མཁའ་འགྲོའི་ཞབས་གཡས་གནམ་ལྕགས་ཀྱི་ཕུར་པ་རྣོ་ངར་དང་ལྡན་པས་ཟ་འདྲེའི་སྙིང་དཀར་ནག་འཚམས་སུ་མཱ་

༄༅། །ར་ཡ། ཕཊ། ཕཊ། ཕཊ། རྡོག་ཐོ་གསུམ་རྒྱབ། རང་ཉིད་ཡེ་ཤེས་ཀྱི་མཁའ་འགྲོའི་ཕྱག་གཡས་གནམ་ལྕགས་ཀྱི་རྡོ་རྗེ་རྩེ་དགུ་པ་ལ། རྡོ་རྗེ་མེ་ལོང་ཐོག་དང་སེར་
བ་འཕྲོས་པས་གནོད་བྱེད་ཟ་འདྲེ་ཤི་གཤེད་ཐམས་ཅད། བྱ་སྒོ་མེ་ལ་བསྲེགས་པ་བཞིན་དུ་གྱུར། ཕཊ། ཕཊ། ནས་ལྕག་གིས་བྲབ། རང་ཉིད་དུར་ཁྲོད་ཀྱི་བདག་མོ་ཁྲོས་མ་སྟག་ཞལ་
ཅན་གྱི་ཕྱག་གཡས་སོར་མོ་ལྔ་ལས་གསེར་གྱི་སྟག་མོ་ཆེ་ལ་འཇིགས་པ་ལྔ་འཕྲོས། བེམ་རོ་ཟ་འདྲེ་དང་བཅས་པའི་སྟེང་ནས་བསྲུབས་ཤིང་ངར་སྒྲ་དང་བཅས་ནས་ཧབ་ཐོབ་ཏུ་
ཟོས༑ །ཕཊ། ཕཊ། ཕཊ། ཅེས་ལག་གཡས་ཅོ་ཐོའམ། གཉའ་ཁུགས་ནས་བཟུང་ལ་བརྒལ་ལོ། ཕཊ། རང་ཉིད་ཁྲོས་མའི་ཕྱག་གཡས་རྡོ་རྗེ་རོ་དེ་ཕར་འཕེན་ཚུར་འཕེན་བྱས་པར་གྱུར། ཕཊ།
ཅེས་ཆ་ཐོག་ཏུ་འཕེན་པའམ་བཞག་བཅུག་གོ ༈ དེ་ནས་རོ་འཁྱེར་བའི་དམིགས་པ་ནི། ཕཊ། རང་ཉིད་སྐད་ཅིག་གི་སྟག་གདོང་མ་གནས་འགྱུར་ནས་ཡེ་ཤེས་ཀྱི་མཁའ་འགྲོ་མ། རྡོ་རྗེ་རྣལ་འབྱོར་མ་
སྐུ་མདོག་དུང་ལྟར་དཀར་བ། ཕྱག་ན་གྲི་གུག་ཐོད་ཁྲག་བསྣམས་པ། ཁ་ཊཾ་ག་ལ་འཁྱུད་ནས་གར་ཐབས་ལིང་ལིང་བྱེད་པར་གྱུར། ཕཊ། རང་གི་སྐུ་ལས་འོད་ཟེར་ཕྱོགས་བཅུར་

འཕྲོས༑ ཕྱོགས་བཅུའི་སངས་རྒྱས་བྱང་སེམས་ཐམས་ཅད་ལ་ཟག་མེད་བདེ་སྟོང་གི་མཆོད་པ་ཕུལ། དེ་རྣམས་ཀྱི་ཐུགས་ཀ་ནས་བྱིན་རླབས་ཐུགས་རྗེ་ནུས་པ་ཐམས་ཅད་འོད་
ཟེར་བདུད་རྩི་དཀར་པོའི་རྣམ་པར་བསྡུས་ནས་རང་ལ་ཐིམ་པས་རང་ལུས་དཀར་སྟེམས་ཀྱི་གང་རང་གི་སྐུ་ལུས་ལས་ཡེ་ཤེས་ཀྱི་བདུད་རྩིས་རྒྱུན་ངང་ན་ར་ར་བབས་ནས་རོ་ལ་
ཐིམ་པས། རོ་དེ་ཡེ་ཤེས་ཀྱི་བདུད་རྩི་རོ་རྒྱ་ནུས་པ་སྟོང་དང་ལྡན་པ་རྒྱལ་བ་གང་དུ་གྱུར། ཕཊ། རང་ཉིད་ཁྲོས་མ་དཀར་མོ་དེ་གནས་འགྱུར་ནས། རང་ཉིད་མ་ཅིག་ལབ་ཀྱི་སྒྲོན་
མ༑ སྐུ་མདོག་དམར་མོ་གཅེར་བུ་རུས་པའི་རྒྱན་དྲུག་གསོལ་བ། ཕྱག་ཏུ་ཌ་དྲིལ་འཁྲོལ་ཞིང་འཁོར་མཁའ་འགྲོ་འབུམ་གྱིས་བསྐོར་ནས་བྲོ་ཁྲིགས་ཁྲིག་གར་ཁྱུག་ཁྱུག་བྱེད་པར་
གྱུར་ཌ་དྲིལ་འཁྲོལ་ཞིང་མཚམས་ནས་རོ་ལ་བསྐོར་བ་བྱེད་ཅིང་། ཤར་དང་བཅས་ཏེ། ཕཊ། ཕཊ། ཕཊ། རོ་སྟོད་ལ་རྡོག་ཐོ་གསུམ། ཕཊ། ཕཊ། ཕཊ། མཁལ་ཁུང་གཡས་ལ་རྡོག་ཐོ་གསུམ། ཕཊ། ཕཊ། ཕཊ།
གཡོན་ལ་གསུམ། ཕཊ། ཕཊ། ཕཊ། གཞོག་གཡས་ལ་གསུམ། ཕཊ། ཕཊ། ཕཊ། གཞོག་གཡོན་ལའང་གསུམ་རྒྱབ། ཕཊ། ཕཊ། ཕཊ། དེ་ནས་བདུད་རྩི་རྐྱལ་བ་གང་དུ་བསྒོམ་ལ་ཁྱེར། ནད་ངན་ཡིན་ན་ཚེ་འདས་

༄༅། །ཀྱི་རྣམ་ཤེས་རང་ལ་མི་བསྡུ། ནམ་མཁའི་མ་ཅིག་གི་ཐུགས་ཀར་འཕངས། ནད་འགོ་མི་འགོས་སྐྱོན་རྣམ་རྟོག་མི་བྱ་བར་སྟོང་ཉིད་ངང་ལ་བཞག་ནས་ཁྱེར། རོ་སྤྱི་ལ་རང་མ་ཅིག་ལ་བསྒོམ། ཕུང་པོ་དེ་བདུད་རྩི་རྐྱལ་པ་།
གང་ལ་མཁའ་འགྲོ་མང་པོས་བསྐོར། ཤར་དུ་འགྲོ་ན་རྡོ་རྗེ་མཁའ་འགྲོས་སྣ་ཁྲིད། ལྷོར་རིན་ཆེན་མཁའ་འགྲོ་ནུབ་ཏུ་པདྨ་མཁའ་འགྲོ བྱང་དུ་འགྲོ་ན་ལས་ཀྱི་མཁའ་འགྲོས་སྣ་ཁྲིད་ལ་འགྲོ་བར་བསྒོམས། ཕཊ། ཕཊ། ཕཊ།
བདུད་རྩིས་རྐྱལ་བ་ལ་མཁའ་འགྲོ་འབུམ་གྱི་བསྐོར་ནས་ཕྱོགས་སོ་སོའི་མཁའ་འགྲོ་མས་སྣ་ཁྲིད་པར་གྱུར། ཕཊ། ཕཊ། ཕཊ། དེ་ནས་འགྲོ་བའི་ས་ནི་སྔར་གྱི་དུར་རྙིང་མང་ས་ཡིན་ན་བཟང་། །
དུར་ཁྲོད་ཡིན་པས་མཁའ་འགྲོ་འདུ་བར་གནས། ས་རྒོད་ཡིན་ན་ས་སྒྲ་མེད་པའི་ས་མིག་བཟང་པོ་ལ་འགྲོ་འགའ་ཞིག་གིས་གཅོད་ལུགས་ཡིན་ཟེར་ནས་ས་གར་ངན་ལ་གཏོར་བ་ནི་ཧ་མ་གོ་བ་ཡིན་གཅོད་ལུགས་ཡིན་མིན་ས་མིག་དགོས་པ་
ལ་ཁྱད་མེད། གཅོད་ལུགས་མིན་ན་ས་བཟང་ཡང་ཀླུ་དང་ལྷ་འདྲེ་དྲག་པོ་གནས་ས་ན་མི་རུང་། གཅོད་ལུགས་ལ་གཉན་ན་བཟང་། གཅོད་ལུགས་མིན་ན་ས་འབེབས་དགོས། གཅོད་ལུགས་ལ་ས་འབེབས་མི་དགོས། གཞན་ལ་ཕྱོགས་དང་
གཟའ་སྐར་དུས་ཚོད་གལ་ཆེ། གཅོད་ལུགས་ལ་བརྩིས་ཀྱང་རུང་ལ་མ་བརྩིས་སྙེམས་ཐག་བཅད་ཀྱང་རུང་། ས་དགྲ་ཁྲམ་མིག་ཞེས་བྱ་སྟེ། གཅོད་གཞུང་ནས་ཀྱང་མི་རུང་གསུངས་སོ། །དེ་ནས་དུར་ཁྲོད་དམ་གང་དུ་འགྲོ་བསམས་ས་དེར་

རྒྱང་དམིགས་འཕེན་པ་ནི། ཕཊ། རང་ཉིད་སྐད་ཅིག་གིས་ཕ་དམ་པ་སྐུ་མདོག་མཐིང་ནག་གཟི་བརྗིད་དང་ལྡན་པར་གྱུར། ཕཊ། རང་གི་ཐུགས་ཀ་ནས་ལྕགས་ཀྱི་རྡོ་རྗེ་ནག་པོ་གཅིག་
འཕྲོས་ནས་དུར་ཁྲོད་ལ་ཕོག་པས་རྡོ་རྗེ་དེ་ཨ་ཙ་ར་ནག་པོ་འཇིགས་སུ་རུང་བ་ཕྱག་གཡས་གྲི་གུག་མེ་འབར་བ་བསྣམས་པ་གཅིག་ཏུ་གྱུར། ཕཊ། གྲི་གུག་དེས་དུར་ཁྲོད་ལྷ་འདྲེ་
དང་བཅས་པ་ལིང་གིས་བཀོག་ནས་ཁ་ཞབས་ལྡོག་སྟེ་ལེབ་ཀྱིས་བཀབ་པ་ལས་ལྷ་འདྲེ་འགུལ་འཆུག་མེད་པར་གྱུར། ཕཊ། དེའི་སྟེང་དུ་ཨ་ཙ་ར་དེ་གསེར་ཞུན་མ་ལྟར་འོད་དུ་ཞུ་
ནས་གཉན་ས་དུར་ཁྲོད་དེ་ལེབ་ཀྱི་བཀབ་པས་ཞ་ལ་བྱས་པ་ལྟར་སེར་ཞུམ་མེ་སྲ་བརྟན་འགུལ་ཆུག་མེད་པར་གྱུར། ཕཊ། ཕཊ། ཕཊ། དེ་ནས་དུར་ཁྲོད་དམ་ས་མིག་ཏུ་ཕྱིན་ནས། ཌ་དྲིལ་
འཁྲོལ་ཞིང་འཆམས་ལས་མིག་བཙལ། གང་དུ་དགའ་བ་དེར། ཕྱོགས་བཞི་དབུས་དང་ལྔར་ཐོ་ལྔ་བརྩི་གས་ལ་མཁའ་འགྲོ་སྡེ་ལྔར་བསྒོམ། ཐོ་དབུས་མའི་རྩ་དེར་རོ་དེ་བཞག་ལ། དང་པོ་ཁ་ནུབ། མགོ་བྱང་། གཞོགས་གཡས་ས་ལ་གཙུག་
༈ དེ་ནས་དུར་ཁྲོད་ཟིལ་གྱི་གནོན་ཅིང་དབང་དུ་བསྡུ་བ་ནི། ༈ ཕཊ། རང་ཉིད་སྐད་ཅིག་གི་མ་དུར་ཁྲོད་ཀྱི་བདག་མོ་ཁྲོས་མ་སྐུ་མདོག་དམར་ནག་ཞལ་གདངས་ཤིང་སྤྱན་གསུམ་བསྒྲད་པ།

༄༅། །མཆེ་བ་གཙིགས་ཤིང་ལྗགས་འདྲིལ་བ། སྤྱི་བོར་སྟག་ཞལ་བར་སྒྲ་སྒྲོགས་པ། དུར་ཁྲོད་ཆས་བརྒྱད་སྐུ་ལ་གསོལ་བ། ཕྱག་ན་གསེར་གྱི་གྲི་གུག་དང་ཐོད་ཁྲག་
བསྣམས་ནས་གར་ཐབས་སུ་འགྱིངས་པའི་ཐུགས་ཀ་ནས་ལས་བྱེད་ཀྱི་མཁའ་འགྲོ་མ་ཁྲོས་མ་ནག་མོ་རིགས་བཞིའི་མཁའ་འགྲོ་མ་དཔག་ཏུ་མེད་པ་འཕྲོས་ནས་ཟ་འདྲེ་ཤི་གཤེད་
ཐམས་ཅད་རང་དབང་མེད་པར་གཡང་གཞིའི་བྲབ་ཅིང་དེད་ནས་བེམ་རོ་ལ་ཐིམ་པར་གྱུར། ཕཊ། ཕཊ། ཕཊ། བདེན་བརྡར་བཀུགས་གཞུགས་ལན་གསུམ་གྱི་ཟ་འདྲེ་གནོད་བྱེད་ཐམས་ཅད་རོ་ལ་
བསྟིམས༑ མ་འདི་ནས་ནུབ་ཀྱི་ཕྱོགས་རོལ་ནས་སོགས། གཡང་གཞི་རྩ་སྡུད་ཀྱི་བསྐུལ་བ་བྱེད་ཅིང་གཡང་གཞི་ཕྱོགས་བཞི་ལ་གཡུག་ཅིང་ཕུང་པོ་ལ་བྲབ་ཏེ། མ་གཡང་གཞི་ཤར་དུ་གཡུག་ཙམ་ན། ཟེར་དུས་ཤར་
དུ་གཡང་གཞིའམ་གཟན་ལྷག་རེ་གཡུག་རྡུལ་དུ་རློག་ཟེར་དུས་རོ་ལ་རྒྱབ། གཡང་གཞི་དམིགས་རྟེན་ར་ཐོང་གི་པགས་པ་གཉེན་མོ་གཅིག་རྒྱུན་དུ་ཚགས་བྱེད་སྲོལ་ཡོད་དོ། །དེ་ལྟར་ཕྱོགས་བཞི་ཀ་ནས་འཚམས་ཤིང་བྱེད་པ་ཡིན་ནོ། །དེ་
ལྟར་གནོད་བྱེད་ཐམས་ཅད་བཀུག་ནས་རོ་དང་དབྱེར་མེད་དུ་དམིགས་ལ། ཕཊ། ཅེས་ལག་པ་གཡོན་ནས་མཐོན་ལ་གན་རྐྱལ་དུ་འཕང་ངོ༌། ༈ ཕཊ། རང་ཉིད་དུར་ཁྲོད་ཀྱི་བདག་མོའི་ཞབས་གཡས་པས་གནོད་

བྱེད་ཟ་འདྲེའི་སྙིང་ཁ་ནས་མནན་ནས། དབང་ཆེན་གསེར་གྱི་ས་གཞི་ལ་བཅར་ནས་རྡུལ་དུ་བརླག་པར་གྱུར། ཕཊ། ཕཊ། ཕཊ། སྙིང་ཁར་ཕྱི་སྟེང་གཡས་པ་བཞག་ལ། ༈ ཕཊ། རང་ཉིད་
དུར་ཁྲོད་ཀྱི་བདག་མོ་ཁྲོས་མ་སྟག་གི་གདོང་པ་ཅན། འཇིགས་ལ་རྔམ་པའི་སྐུ་སྨད་གནམ་ལྕགས་ཀྱི་རྡོ་རྗེ་མེ་འབར་བ་རྭ་ཐམས་ཅད་ཕུར་བུ་རྣོ་དབལ་དང་ལྡན་པའི་རྭ་དབུས་མ་
བེམ་རོ་དང་ཟ་འདྲེ་ཤི་གཤེད་དབྱེར་མེད་པའི་སྙིང་དཀྱིལ་དུ་གཟིར་ནས། གཡས་བསྐོར་དུ་སྒ་ར་ར། གཡོན་བསྐོར་དུ་ཀྱི་ལི་ལི་འཁོར་བས། གནོད་བྱེད་ཟ་འདྲེའི་ཁ་ནས་ཁྲག་
ལྷུད་ལྷུད། སྐད་ངན་རྩེར་རྩེར་བྱས་ནས། ཚེ་བསོད་ནམས་བཀྲག་གཟི་མདངས་ཐམས་ཅད་རང་ལ་ཕུལ་བས། ཚེ་བསོད་ནམས་བཀྲག་གཟི་མདངས་ཐམས་ཅད་རང་དང་བསྲུང་
བྱ་ལ་སིབ་སིབ་ཐིམ་པར་གྱུར། ཕཊ། ཕཊ། ཕཊ། ཌཱ་དྲིལ་འཁྲོལ་ཞིང་ཕཊ་ཤར་བྱེད། དམིགས་པ་དེ་བཟུངས་ལ་རྐང་པ་གཡས་བསྐུམ་ལ་གཡས་བསྐོར་གསུམ། རྐང་གཡོན་བསྐུམ་ལ་གཡོན་བསྐོར་གསུམ་བྱ། དེ་ནི་རོ་
འདུལ་ཡིན་ནོ། །དེ་ནས་དམིགས་མེད་སྟོང་པའི་ངང་ལས་རོ་ཡི་སྟེང་ན་ཕར་འཆོང་ཚུར་འཆོང་གསུམ་དང་ཕཊ་ཤར་རེ་སྤྲད་པ་ནི་རོ་མནོལ་ཕབ་ཡིན་ནོ། ༈ པ་

༄༅། །བཞིན་དུ་རོ་ལ་ཐིམ་ནས་དབྱེར་མེད་པར་གྱུར། ཕཊ། རང་ཉིད་ཁྲོས་མ་ནག་མོས་རོ་ཡི་རྐང་ལག་ནས་བཟུང་ནས་ནམ་མཁའི་ཁམས་སུ་ལན་གསུམ་གཡུགས་
ནས་ལྕགས་སྲེག་གི་ས་གཞི་ལ་བརྡགས་པས། ཟ་འདྲེའི་སྙིང་ཚལ་པ་བརྒྱར་གས་ནས་ཟ་འདྲེ་རོ་དང་བཅས་པ་རྗེས་མེད་དུ་བྱ་སྒྲོ་མེ་ལ་བསྲེགས་པ་ལྟར་གྱུར། ཕཊ། ཕཊ། ཕཊ།
རོའི་རྐང་པ་ནས་བཀྱགས་ལན་གསུམ་ས་མལ་དུ་བརྡབས་ལ། ཕཊ། རང་ཉིད་མ་ཅིག་བྱི་རུའི་མདོག་ཅན་འོད་དང་ལྡན་ཞིང་སྟོང་གསུམ་གང་བ་ཉི་ཟླའི་སྤྱན་བསྒྲད་ཅིང་ཁྲོ་མོའི་ཆ་ལུགས་དང་
ལྡན་པའི་ཐུགས་ཀ་ནས་ལས་བྱེད་ཀྱི་གཤིན་རྗེ་སྲིན་པོའི་གཟུགས་ལ་མ་ཧེ་ཁྲོས་པའི་གདོང་པ་ཅན་ཕྱག་ན་སྡིག་གྲི་ནག་པོ་མུན་པའི་མདོག་ཅན་མེ་འབར་བ་ཕྱར་བ་གཅིག་འཕྲོས།
རལ་གྲིས་རོའི་སྙིང་བཀས་ནས་ཟ་འདྲེ་ཤི་གཤེད་ཀྱི་སྲོག་དབུགས་སྙིང་ཁྲག་དང་བཅས་པ་གཤིན་རྗེས་གསོལ་བར་གྱུར། ཕཊ། ཕཊ། ཕཊ། རོའི་སྙིང་ཁ་བྲང་དེ་ལ་གྲི་ཡིས་ཁྲམ་བྲིས་རྒྱ་གྲམ་
དུ་བཤགས། ཕཊ། རང་ཉིད་སྐད་ཅིག་གི་རྗེ་བཙུན་མ་མེ་ཡི་མདོག་ཅན་ཞིང་ཆེན་གྱི་སྟོད་གཡོགས། གཟིག་ལྤགས་ཀྱི་ཤམ་ཐབས་སྦྲུལ་ནག་གི་སྐེ་རག་དུར་ཁྲོད་ཀྱི་ཆས་བརྒྱད་ཀྱི་

བརྒྱན་པར་གྱུར། ཕཊ་ཕཊ་ཕཊ། གྲི་གུག་གི་བེམ་རོའི་ལག་པ་དེ་ཤག་གིས་བཤགས་ནས་ཕྱལ་གྱིས་བཏིང་བས་ལྕགས་སྲེག་གི་ས་གཞི་དམར་ལམ་མེ་བར་གྱུར། གྲི་གུག་གིས་རྐེ་ནས་
གསང་གནས་བར་དུ་བཤགས། ཡན་ལག་གི་རྒྱུད་ཐམས་ཅད་བཤགས། གྲི་ལྕགས་ཀྱིས་གྲི་གུག་རྣོན་པོ་ཚག་བྱ་དགོས། ཕཊ། ཟ་འདྲེ་ཤི་གཤེད་མཉམ་པོར་འོང་བའི་བདུད་ཐམས་ཅད་ཟོམ་ཁོག་འདིའི་ནང་
དུ་ཐིམ་པར་གྱུར། ཕཊ། རང་ཉིད་རྗེ་བཙུན་མས་ཟོམ་ཁོག་དེ་ནམ་མཁའི་དབྱིངས་སུ་བཀྱགས་ནས་ལྕགས་སྲེག་གི་ས་གཞི་ལ་མར་རྒྱབ་པས་བྱ་སྒྲོ་མེ་ལ་བསྲེགས་པ་ལྟར་རྗེས་
མེད་དུ་སོང་། ཕཊ། ཕཊ། ཕཊ། ཅེས་ལག་གཡས་ནས་བཟུང་ནས་ཁ་སྦུབ་ཏུ་འཕེན། ཕཊ། རང་ཉིད་ཀྱི་ཐུགས་ཀ་ནས་ལས་བྱེད་ཀྱི་མཁའ་འགྲོ་དམར་མོ་གྲི་གུག་དང་ལྕགས་ཀྱུ་འཛིན་པ་
འཕྲོས་བེམ་རོ་དང་དབྱེར་མེད་པའི་ཟ་འདྲེ་ཤི་གཤེད་ཀྱི་རྐེ་གྲི་གུག་གིས་རྦད་ཀྱིས་བཅད་པར་གྱུར། ཕཊ། ཕཊ། ཕཊ། ཅེས་རྐེའི་འཚམས་ནས་བཅད་གཉའ་བ་བེམ་པོ་ལ་སྦྱར་བར་བྱས། ཕཊ།
རང་ཉིད་ཡུམ་ཆེན་མོ་མཐིང་ནག་ཆར་སྤྲིན་གྱི་མདོག་ཅན་འཇིགས་སུ་རུང་བ་སྤྱན་གསུམ་ཉི་ཟླ་ལྟར་བསྐད་ཅིང་མཆེ་བ་གཙིགས་པ། དབུ་སྐྲ་ཁམ་ནག་ལྷོ་སྤྲིན་ལྟར་ནམ་མཁའི་

༄༅། །དབྱིངས་སུ་འཁྱིལ་ཞིང་ལྷག་མ་མཐུར་དུ་གྲོལ་བ། སྟག་ཤམ་དང་སྦྲག་ནག་གི་ཆུན་པོ་མང་པོས་བརྒྱན་པ། སྐུ་ལ་ཡེ་ཤེས་ཀྱི་མེ་འབར་བ་གཅིག་ཏུ་གྱུར། ཕཊ། 
ཟ་འདྲེ་ཤི་གཤེད་མཉམ་པོར་འོང་བའི་བདུད་དང་གནོད་བྱེད་ཐམས་ཅད་རང་དབང་མེད་པར་བེམ་པོ་འདི་ལ་ཐིམ། ཕཊ། ཕྱག་གཡས་དགྲ་སྟ་ངར་མས་གཏུབས་ནས་ཕྱོགས་
ཕྱོགས་ཀྱི་ལྷ་འདྲེ་ཐམས་ཅད་ལ་སྦྱིན། ཅེས་རྐང་ལག་བཞི་སྟ་རེས་བཅད་ལ་ཕྱོགས་བཞིར་འཕངས། ཕཊ། ཤར་ཕྱོགས་ཀྱི་ལྷ་འདྲེས་ཁྱེར། ཕཊ། ལྷོ་ཕྱོགས་ཀྱི་ལྷ་འདྲེས་ཁྱེར། ཕཊ། ནུབ་
ཕྱོགས་ཀྱི་ལྷ་འདྲེས་ཁྱེར། ཕཊ། བྱང་ཕྱོགས་ཀྱི་ལྷ་འདྲེས་ཁྱེར། ཕཊ། ཅེས་ཐག་ཉེ་ས་དེར་འཕངས་བཞག་པས། ལྷ་འདྲེ་ཐམས་ཅད་ཀྱིས་ཟོས་འཐུངས་ངོམ་ཞིང་ཚིམས་ནས་སྐྱིད་སྐམ་མེ་
སོང་བ་དང་། ལེ་ལན་བཟླས་ཏེ་སྡེ་བརྒྱད་གཅིག་གིས་གཅིག་ཟོས། མཐར་གཅིག་ཀྱང་མ་ལུས་སྟོང་པ་ཉིད་དུ་གྱུར། ཕཊ། ཕཊ། ཕཊ། དེ་ནས་མགོ་དེ་ལག་ཏུ་ཐོག་ལ་འཆམས་ཞེད་དང་ཁྲོས་
མར་བསྒོམ་ལ། ཧཱུཾ་ང་ནི་དུར་ཁྲོད་བདག་མོ་སྟེ། ཡེ་ཤེས་ཁྲོས་མ་ནག་མོ་ཡིན། །མཁའ་འགྲོ་ཀུན་གྱི་གཙོ་མོ་ཡིན། །མ་མོ་ཀུན་གྱི་རྗེ་མོ་ཡིན། །ཐུན་དང་ཟོར་གྱི་བདག་མོ་ཡིན། །དྲག་།

པོ་དཔལ་གྱི་ཐོད་ཟོར་འདི། །སྟེང་གི་ལྷ་ལ་མི་འཕེན་ནོ། །མཐོ་བ་རྣམས་ཀྱི་ཞབས་ཡར་བསྐུམ། །འོག་གི་ཀླུ་ལ་མི་འཕེན་ནོ། །དམའ་བ་རྣམས་ཀྱི་དབུ་མར་ཐུམས། །བར་གྱི་
གཉེན་ལ་མི་འཕེན་ནོ། །བར་མ་རྣམས་ཀྱི་སྐུ་གཟུར་གཅིག །གལ་ཏེ་སྐུ་ལ་ཕོག་སྲིད་ན། །ང་ནི་མ་ཉེས་མ་ལན་ནོ། །ཉེས་ལན་དགྲ་དང་བགེགས་ལ་ཆོད། ཧཱུཾ། རུ་ཏྲ་བསྒྲལ་བའི་
མགོ་ཟོར་འདི། །ལྕང་ལོས་སྤྲིན་ནག་ཉི་ལི་ལི། །རྣ་བ་འབྲུག་སྒྲ་འུ་རུ་རུ། ཁྲག་གི་ཆར་པ་སི་ལི་ལི། །སྡང་མིག་ཚྭ་ཚྭ་ཐུ་ལུ་ལུ། །སྣ་ནས་དུད་པ་ཐུ་ལུ་ལུ། ཁ་ནས་མེ་འབར་ལྷབས་
སེ་ལྷབ། །ལྕེ་ནས་གློག་དམར་ཁྱུགས་སེ་ཁྱུག ཁ་གདངས་སོ་གཙིགས་ཁྲིགས་སེ་ཁྲིག །འཇིགས་པའི་ཧ་སྒྲ་དི་རི་རི། །རཀ་སྲིན་པོའི་མགོ་ཟོར་འདི། །སྡང་བར་བྱེད་པའི་དགྲ་ལ་
འཕེན༑ །དགྲ་དཔུང་བདུད་རྒྱུད་རྩད་ནས་ཆོད། །གནོད་པར་བྱེད་པའི་བགེགས་ལ་འཕེན། །བགེགས་དཔུང་ཐལ་བ་རྡུལ་དུ་བརློག །དགྲ་དཔུང་བདུད་རྒྱུད་རྩད་ནས་ཆོད། །
གནོད་པར་བྱེད་པའི་བགེགས་ལ་འཕེན། །བགེགས་དཔུང་ཐལ་བ་རྡུལ་དུ་བརློག །སངས་རྒྱས་བསྟན་པའི་སྤྱི་དགྲ་ལ། །དྲག་པོའི་མགོ་ཟོར་ཧྲེ་ལི་ལི། རྣལ་འབྱོར་བདག་གི་

༄༅། །དགོས་དགྲ་ལ། །དྲག་པོའི་མགོ་ཟོར་ཧྲི་ལི་ལི། །གནོད་བྱེད་ཟ་འདྲེ་ཤི་གཤེད་ལ། །དྲག་པོའི་མགོ་ཟོར་ཧྲི་ལི་ལི། །མ་ར་ཡ་ཡི་དུས་ལ་བབ། །ཨོཾ་བཛྲ་བྷ་རཱ་ཧི་
ཀྲོ་ཏི་ཀཱ་ལི་ཧ་རི་ནི་ས། བྷོ༔ ཐུན་ཐུན་དགྲ་ལ་ཐུན། རྦད་རྦད་ཐུན་ཐུན་དགྲ་ལ་ཐུན། རཀྵ་མ་ར་ཡ་རྦད། ཕཊ། ཕཊ། ཕཊ། ཅེས་འཕངས་སོ། །དགྲ་བགེགས་ཟ་འདྲེ་ཤི་གཤེད་ཀྱི་སྟེང་དུ་ཐོག་
སེར་གཉིས་དུས་གཅིག་རྒྱབ་པར་བསྒོམ། ཡང་འགའ་ཞིག་གི་ཕྱོགས་བཞིར་ཁར་འཕེན་ཟེར་རྩེ། དེ་ནས་ལྷ་འདྲེ་དཀར་ཕྱོགས་བཟུང་ས་མེད་པར་འགྱུར་བས་མི་ལེགས། རྒྱབ་རིལ་རྒྱབ་བསྟོད་ལུང་བའི་མདོ་ངོས་ལ་འཕེན་ནས། ས་དགྲ་
ཅུང་ཟད་འདུག་ན་དེ་ངོས་སུ་འཕེན་ནོ། །འགའ་ཞིག་གིས་ཁ་ངོ་ཚུར་བསྟན་ན་གྱུ་བ་ཡིན་པས་ལེགས་ཟེར་ཡང་། ༈ འདི་གཅོད་གཞུང་ལ་མི་གསལ་བ་འབར་མའི་གཏོར་ཆེན་སྤྲ་སྔགས་དང་བསྟུན་ནས། སྐེ་རང་ལ་བསྟན་སྤྱི་བོ་ཕར་བསྟན་
ནས་ཁ་སྦུབ་ན་ན་ཚ་མི་འོང་བས་བཟང་། སྐེད་ས་ལ་བཙུག་ནས་ཁ་ཕར་ཀྱུ་ན་དགྲ་ཐུབ་པས་བཟང་། སྐེ་ཚུར་བསྟན་འགྲམ་པ་གཡས་ལ་བཙུག་ན་ཕོ་རིགས་ལ་ན་ཚ་མེད། སྐེ་ཚུར་བསྟན་འགྲམ་པ་གཡོན་པ་ས་ལ་བཙུགས་ན་མོ་རིགས་ལ་
ན་ཚ་མེད། སྤྱི་བོ་ཚུར་བསྟན་ཁ་སྦུབ་ན་ཡོན་བདག་རང་ལ་ངན། སྤྱི་བོར་ཚུར་བསྟན་འགྲམ་པ་གཡས་ས་ལ་བཙུགས་ན་ཕོ་ལ་ངན། གཡོན་བཙུགས་ན་མོ་ལ་ངན། སྐེ་ས་ལ་བཙུགས་ནས་ཚུར་གྱུ་ན་རང་ལ་ངན། ངན་རྟགས་བྱུང་ན་རང་ཁྲོས་

མའི་ང་རྒྱལ་ཆེན་པོ་བྱས་ལ་ལན་གསུམ་དབེན་ནོ། །དེ་ནས་བསྟབས་པ་བྱེད་སྟེ། ཕཊ། ཐོ་ལྔ་པོ་དང་དབྱེར་མེད་པའི་མཁའ་འགྲོ་སྡེ་ལྔ་བར་མཚམས་སྟེང་འོག་ཐམས་ཅད་མཁའ་འགྲོ་མ་སྣ་ཚོགས་
དང་བཅས་པ་ཐམས་ཅད་ཤ་ལ་དགའ་བ་ཁྲག་ལ་རྔམ་པ། ཉི་ཟླ་ཙམ་གྱི་སྤྱན་བསྒྲད་པ། གངས་རི་ཙམ་གྱི་མཆེ་བ་གཙིགས་པ། གློག་དམར་ཙམ་གྱི་ལྗགས་བརྐྱང་པ། གནོད་བྱེད་
ཟ་འདྲེ་ཤི་གཤེད་སྲོག་གཅོད་དབུགས་ལེན་ཤི་འདྲེ་ཤི་སྲི་ཐམས་ཅད་ད་ལྟ་ཉིད་དུ་བཞེས་ཤིག་རོལ་ཅིག ཕཊ། ཕཊ། ཕཊ། མགོ་དེ་ལག་ཏུ་ཐོགས་ལ། ཧཱུཾ་ཧཱུཾ། མ་གནམ་ས་ཙམ་གྱི་ཞལ་
ཕྱེས་ལ། །གངས་རི་ཙམ་གྱི་མཆེ་བ་གཙིགས། །རི་རབ་ཙམ་གྱི་ལྗགས་བརྐྱངས་ལ། །མ་བསྟབ་བོ་བསྟབ་བོ་ཞལ་དུ་བསྟབ། །དབུས་སངས་རྒྱས་མཁའ་འགྲོའི་ཞལ་དུ་བསྟབ། །
གཏི་མུག་ཕུང་པོ་ཞལ་དུ་བསྟབ། །ལུས་ཤ་ཁྲག་ཕུང་པོ་ཚོགས་སུ་རོལ། །སེམས་དམིགས་མེད་ཆོས་སྐུའི་དབྱིངས་སུ་སྤོར། །ཆོས་དབྱིངས་ཡེ་ཤེས་དངོས་གྲུབ་སྩོལ། །ཕཊ། ཕཊ།
ཕཊ༑ ཅེས་ཐོ་དབུས་མའི་དྲུང་དུ་འཕོ། དེ་ནས་རྐང་པ་གཡས་དེ་བཟུང་ལ། མ་གནམ་ས་ཙམ་གྱི་ཞལ་ཕྱེས་ལ། །གངས་རི་ཙམ་གྱི་མཆེ་བ་གཙིགས། །རི་རབ་ཙམ་གྱི་ལྗགས་བརྐྱངས་ལ། །མ་

༄༅། །བསྟབ་བོ་བསྟབ་བོ་ཞལ་དུ་བསྟབ། །ཤར་རྡོ་རྗེ་མཁའ་འགྲོའི་ཞལ་དུ་བསྟབ། །ཞེ་སྡང་ཕུང་པོ་ཞལ་དུ་བསྟབ། །ལུས་ཤ་ཁྲག་ཕུང་པོ་ཚོགས་སུ་རོལ། །སེམས་
དམིགས་མེད་ཆོས་སྐུའི་དབྱིངས་སུ་སྤོར། །མེ་ལོང་ཡེ་ཤེས་དངོས་གྲུབ་སྩོལ། །ཕཊ། ལག་གཡས་བཟུང་ལ། མ་གནམ་ས་ཙམ་གྱི་ཞལ་ཕྱེས་ལ། །གངས་རི་ཙམ་གྱི་མཆེ་བ་གཙིགས། །
རི་རབ་ཙམ་གྱི་ལྗགས་བརྐྱངས་ལ། །མ་བསྟབ་བོ་བསྟབ་བོ་ཞལ་དུ་བསྟབ། །ལྷོ་རིན་ཆེན་མཁའ་འགྲོའི་ཞལ་དུ་བསྟབ། །ང་རྒྱལ་ཕུང་པོ་ཞལ་དུ་བསྟབ། །ལུས་ཤ་ཁྲག་ཕུང་པོ་
ཚོགས་སུ་རོལ། །སེམས་དམིགས་མེད་ཆོས་སྐུའི་དབྱིངས་སུ་སྤོར། །མཉམ་ཉིད་ཡེ་ཤེས་དངོས་གྲུབ་སྩོལ། །ཕཊ། ལག་པ་གཡོན་དེ་བཟུང་ལ། མ་གནམ་ས་ཙམ་གྱི་ཞལ་ཕྱེས་ལ། །
གངས་རི་ཙམ་གྱི་མཆེ་བ་གཙིགས། །རི་རབ་ཙམ་གྱི་ལྗགས་བརྐྱངས་ལ། །མ་བསྟབ་བོ་བསྟབ་བོ་ཞལ་དུ་བསྟབ། །ནུབ་པདྨ་མཁའ་འགྲོའི་ཞལ་དུ་བསྟབ། །འདོད་ཆགས་ཕུང་པོ་
ཞལ་དུ་བསྟབ། །ལུས་ཤ་ཁྲག་ཕུང་པོ་ཚོགས་སུ་རོལ། །སེམས་དམིགས་མེད་ཆོས་སྐུའི་དབྱིངས་སུ་སྤོར། །སོར་རྟོག་ཡེ་ཤེས་དངོས་གྲུབ་སྩོལ། ཕཊ། རྐང་པ་གཡོན་དེ་བཟུང་ལ། མ་

གནམ་ས་ཙམ་གྱི་ཞལ་ཕྱེས་ལ། །གངས་རི་ཙམ་གྱི་མཆེ་བ་གཙིགས། །རི་རབ་ཙམ་གྱི་ལྗགས་བརྐྱངས་ལ། །མ་བསྟབ་བོ་བསྟབ་བོ་ཞལ་དུ་བསྟབ། །བྱང་ལས་ཀྱི་མཁའ་འགྲོའི་
ཞལ་དུ་བསྟབ། །ཕྲག་དོག་ཕུང་པོ་ཞལ་དུ་བསྟབ། །ལུས་ཤ་ཁྲག་ཕུང་པོ་ཚོགས་སུ་རོལ། །སེམས་དམིགས་མེད་ཆོས་སྐུའི་དབྱིངས་སུ་སྤོར། །བྱ་གྲུབ་ཡེ་ཤེས་དངོས་གྲུབ་སྩོལ། །
ཕཊ༑ ཅེས་ཕྱོགས་བཞིའི་ཐོ་བཞིའི་རྩར་འཕང་ལ་མཁའ་འགྲོ་བཞིའི་འཁོར་དང་བཅས་པས་ཧབ་ཐོབ་ཏུ་གསོལ་བ་བསྒོམ། ཞལ་དུ་བསྟབ་པས་ལྷག་མེད་དུ་བསམ། དེ་ནས་བེག་ཁོག་དེ་ལ་འཇུས་ལ། །མ་གནམ་ས་ཙམ་གྱི་
ཞལ་ཕྱེས་ལ། །གངས་རི་ཙམ་གྱི་མཆེ་བ་གཙིགས། །རི་རབ་ཙམ་གྱི་ལྗགས་བརྐྱངས་ལ། །མ་བསྟབ་བོ་བསྟབ་བོ་ཞལ་དུ་བསྟབ། །སྣ་ཚོགས་མཁའ་འགྲོའི་ཞལ་དུ་བསྟབ། །
འབྱུང་བཞིའི་ཕུང་པོ་ཞལ་དུ་བསྟབ། །ལུས་ཤ་ཁྲག་ཕུང་པོ་ཚོགས་སུ་རོལ། །སེམས་དམིགས་མེད་ཆོས་སྐུའི་དབྱིངས་སུ་སྤོར། །བདེ་བ་ཆེན་པོའི་དངོས་གྲུབ་སྩོལ། །ཕཊ། ཕཊ།
ཕཊ༑ ཅེས་དམིགས་མེད་དུ་ཡུད་ཙམ་བཞག་གོ །དེ་ཡན་ཆད་དམར་འགྱེད་སྟབ་པའི་རིམས་པ་ཟ་འདྲེ་འདུལ་བའི་རིམ་པའོ། །དེ་ནས་བདུད་རྩིའི་ཚོགས་མཆོད་ལ་རྟེན་ནས་ཟ་འདྲེ་ཁ་བྲལ་ཞིང་བསོད་ནམས་ཀྱི་ཚོགས་རྫོགས་པར་བྱ་བ་

༄༅། །ནི། རྐང་ལག་གཏོར་བ་ཐམས་ཅད་ཡར་བེམ་པོ་དང་མཉམ་དུ་བསྡུས། རྒྱས་པར་བྱེད་ན་ཚོགས་མཆོད་ཤ་ཆང་གཏོར་མ་བཤམས་ལ། གཅོད་ཚོགས་རྒྱས་པར་བྱ། གཅོད་ཚོགས་གཞུང་གི་ཚོགས་ལས་དང་འདིའི་ཚོགས་
ལས་གཉིས་པོ་གབ་སྤྲད་ཤེས་པར་བྱའོ། །བསྡུས་པ་གཅོད་ཚོགས་ནས་ཁ་སབ་མི་དགོས། འདི་རང་གི་ཆོ་ག་གཏོར་ཚོགས་མི་དགོས་ཕུང་པོ་རང་གི་ཆོག །ཕུང་པོ་དེ་ཆང་ཕུད་དམ་ཇ་ཕུད་མེད་ན་ཆུ་གཙང་གིས་བྲན་ལ། ཕག་ཁྲོས་རྒྱལ་བ་རྒྱ་
མཚོ་བླ་མེད་རྒྱུད་སྡེ་གང་རུང་གིས་བདུད་རྩི་བྱིན་རླབས་བྱས་ལ། ན་མོ་ཐབས་དང་ཤེས་རབ་གཉིས་སུ༴ སོགས་བརྗོད་ལ། མ་ཤར་མི་འགྱུར་རྡོ་རྗེའི་དུར་ཁྲོད་ནས། །རྡོ་རྗེ་མཁའ་འགྲོ་བྱིན་རླབས་
ཅན༑ །སོགས་བརྗོད། ཧཱུཾ། ཤར་གྱིས་ཕྱོགས་ཀྱི་དུར་ཁྲོད༔ རྡོ་རྗེ་མཁའ་འགྲོ་གཤེགས་སུ་གསོལ། སོགས ཧཱུྃ། མ་ཡུམ་ཆེན་ཐུགས་ལས་སྤྲུལ་པའི་སྲས། །ཤར་རྡོ་རྗེ་རིགས་ཀྱི་མཁའ་
འགྲོ་མ། །ཏི་ར་རོའི་ཁྲི་སྟེང་ན། སོགསཋ མགོ་ཡར་བཞག་ལ་བྲན་ནས་ཚོགས་ཕུད་ལྟར་བྱས་ཏེ། ཨོཾ་ཨཱཿཧཱུཾ། ལན་གསུམ། ཨོཾ་སརྦ་མ་ཧཱ་གུ་རུ་ཨི་དཾ་བྷ་ལིང་ཏ་ག་ན་ཙ་ཀྲ་ལ་ཁ་ཁ་ཁཱ་ཧི་ཁཱ་ཧི། ཟག་
མེད་བདུད་རྩི་ཚོགས་ཕུད་དམ་པ་འདི་བསྔོ་ཞིང་འབུལ་བའི་གནས་ནི། ཆོས་སྐུ་ཡུམ་ཆེན་མོ། རྒྱལ་བ་ཤཱཀྱ་ཐུབ་པ། འཇམ་དཔལ་སྨྲ་བའི་སེངྒེ། །རྗེ་བཙུན་འཕགས་མ་སྒྲོལ་མ། ། །

མཁའ་འགྲོ་སུ་ཁ་སིདྡྷི། །མཁས་པ་ཨརྱ་དེ་ཝ། །ཕ་དམ་པ་སངས་རྒྱས། །སྐྱོ་སྟོན་བསོད་ནམས་བླ་མ། །མ་ཅིག་ལབ་ཀྱི་སྒྲོན་མ། །སྲས་མཆོག་རྒྱལ་བ་དོན་གྲུབ། །བཀའ་བབས་
བུ་ཆེན་བཅུ་དྲུག །ཕ་རྒྱུད་ཐབས་ཀྱི་བརྒྱུད་པ། །མ་རྒྱུད་ཤེས་རབ་ཀྱི་བརྒྱུད་པ། སྲས་རྒྱུད་ཉམས་ཀྱི་བརྒྱུད་པའི་དཔལ་ལྡན་བླ་མ་དམ་པ་རྣམས་ཀྱི་ཞལ་དུ་ག་ན་ཙཀྲ་ལ་ཁ་ཁ་ཁཱ་
ཧི་ཁཱ་ཧི། ཕཊ། ཕཊ། ཕཊ། དེ་ནས་ཁོག་སྟོད་བཅད་མ་ཐུབ་ན་ཁོག་སྟོད་ཡན་དེ་གྲི་ཡིས་བཤག །ཆོས་གོས་ལེའུ་ཚུལ་དུ་ཁྲག་ཤ་ལྟར་བཤག་ལ་བྲན་ནས། ཨོཾ་ཨཱཿཧཱུྃ། ལན་གསུམ། ཨོཾ་བཛྲ་བྷ་རཱ་ཧཱི་ཀྲོ་ཏི་ཀཱ་ལི་ཧ་
རི་ནི་ས། ཨ་ཝེ་ཤ་ཡ་ཨི་དཾ་བྷ་ལིང་ཏ་ག་ན་ཙཀྲ་ལ་ཁ་ཁ་ཁཱ་ཧི་ཁཱ་ཧི། ཟག་མེད་བདུད་རྩི་ཚོགས་ཀྱི་མཆོད་པ་འདི་བསྔོ་ཞིང་འབུལ་བའི་གནས་སུ་གྱུར་པ་ནི། ཡི་དམ་ཁྲོས་མ་ནག་
མོ༑ བདེ་ཆེན་དཀར་མོ། སེར་མོ་དོན་གྲུབ། དམར་མོ་སྒྲ་སྒྲོགས། སྣ་ཚོགས་མཐར་ཕྱིན། རྡོ་རྗེ་མཁའ་འགྲོ། རིན་ཆེན་མཁའ་འགྲོ། པདྨ་མཁའ་འགྲོ། ལས་ཀྱི་མཁའ་འགྲོ། སྣ་
ཚོགས་མཁའ་འགྲོ། འཇིག་རྟེན་མཁའ་འགྲོ། ཐམས་ཅད་མཁའ་འགྲོ། ཤ་ཟ་མཁའ་འགྲོ། མཁའ་འགྲོའི་ཕོ་ཉ་རྣམས་དང༌། གཞན་ཡང་ཕ་རྒྱུད་གསང་བ་འདུས་པ། མ་རྒྱུད་མ་ཧཱ་

༄༅། །མ་ཡ། སྤྱི་རྒྱུད་དུས་ཀྱི་འཁོར་ལོ། སྙིང་པོ་དགྱེས་པ་རྡོ་རྗེ། ཡང་སྙིང་འཁོར་ལོ་བདེ་མཆོག་གི་ལྷ་ཚོགས་འཁོར་དང་བཅས་པའི་ཞལ་དུ་ག་ན་ཙཀྲ་ལ་ཁ་ཁ་ཁཱ་
ཧི་ཁཱ་ཧི། རྐེད་པ་བཅད་ལ་བྲན། བཅད་མ་ཐུབ་ན་རི་མོ་བྲིས་ལ། སྐེད་པ་ལ་ཆོས་གོས་རིས་སུ་བཤར་ནས་བྲན་ལ། ཨོཾ་ཤྲཱི་མ་ཧཱ་ཀཱ་ལ་མ་ཧཱ་ཀཱ་ལི་ཨི་དཾ་བྷ་ལིང་ཏ་ག་ན་ཙཀྲ་ལ་ཁ་ཁ་ཁཱ་ཧི་ཁཱ་ཧི། དམ་རྫས་
བདུད་རྩི་ཚོགས་ཀྱི་མཆོད་པ་འདི་བསྔོ་ཞིང་འབུལ་བའི་གནས་སུ་གྱུར་པ་ནི། ༈ དཔལ་ཡེ་ཤེས་ཀྱི་མགོན་པོ་བེར་ནག་པོ་ཅན། ཕྱག་བཞི་པ། ཕྱག་དྲུག་པ། གུར་གྱི་མགོན་པོ།
དཔལ་ལྷ་མོ་རང་བྱུང་གི་རྒྱལ་མོ། དུད་པའི་སོལ་བ་མ། རེ་མ་ཏི་མཆེད་གསུམ། སྤྱང་ཞོན་ལྷ་མོ་མཆེད་གསུམ། ཞིང་སྐྱོང་སེང་གདོང་ཡབ་ཡུམ། དུད་ཁྲོད་ཀྱི་བདག་པོ་བདག་མོ། །
ལས་བདག་མཚན་མོ་སྒྲ་སྒྲོགས། །བདུད་མགོན་ཏྲག་ཤད། སྲིན་མགོན་ཐོད་ཕྲེང་ཅན། །གཉན་མགོན་ཞལ་བཞི་པ། གཞན་ཡང་ནག་པོ་སྟོང༌། ཤ་ཟ་འབུམ། མ་མོ་བྱེ་བ། གནོད་
སྦྱིན་ཁྲི། མཁའ་འགྲོ་བསམ་གྱིས་ཁྱབ་པ་ཐམས་ཅད་ཞལ་དུ་ག་ན་ཙཀྲ་ལ་ཁ་ཁ་ཁཱ་ཧི་ཁཱ་ཧི། ཕཊ། ཕཊ། ཕཊ། ཁོག་སྨད་བྲེག་ལ། བཅད་མ་ཐུབ་ན་བཤར་ལ་བྲན། ཨོཾ་ཨཱཿཧཱུཾ། བདུད་རྩི་

ཚོགས་ཀྱི་འཁོར་ལོ་རང་རང་ཡིད་དང་མཐུན་པའི་ལོངས་སྤྱོད་རྒྱ་ཆེན་པོ་འདི། །བཀའ་སྣང་ཞིང་སྲིད་པའི་ལྷ་འདྲེ་བགེགས་རིགས་ལན་ཆགས་ཀྱི་བདག་པོ་བདག་མོ་ཁྱད་པར་དུ་
ས་ཆ་ཡུལ་རིས་འདི་ན་གནས་པའི་ལྷ་འདྲེ། དཀར་པོ་ལྷ་ཡི་སྡེ་ཚོགས། །ནག་པོ་བདུད་ཀྱི་སྡེ་ཚོགས། །དམར་པོ་བཙན་གྱི་སྡེ་ཚོགས། ཁྲ་བོ་གཟའ་ཡི་སྡེ་ཚོགས། །སེར་པོ་གཉེན་
གྱི་སྡེ་ཚོགས། །སྔོན་མོ་ཀླུ་ཡི་སྡེ༴ སྨུག་པོ་དམུ་ཡི༴ ལྗང་ཁུ་ས་བདག་གི༴ ཕ་རི་གཡས་ལ་གནས་པ། །ཚུ་རི་གཡོན་ལ་གནས་པ། །མདུན་རི་རྒྱབ་རི་ལ་གནས་པ། དུར་ཁྲོད་འདི་
ལ་གནས་པ། དུར་ས་འདི་ལ་གནས་པའི་ལྷ་འདྲེ་རྣམས་ཀྱི་ཞལ་དུ་ཟག་མེད་ཡེ་ཤེས་ཀྱི་བདུད་རྩི་རང་རང་ཡིད་དང་མཐུན་པའི་ལོངས་སྤྱོད་རྒྱ་ཆེན་པོར་འབུལ་ལོ། །གཞན་ཡང་
བཙན་རྒོད་ཟངས་རི་འཁྱིལ་བ། །ཤམ་པོའི་གཟའ་བདུད་མགོ་དགུ །ཀླུ་རྒྱལ་དྲག་པོ་ཟླ་སྐྱོངས། །བོད་ཁམས་བསྟན་པ་བཅུ་གཉིས་རྣམས་ཀྱི་ཞལ་དུ་འབུལ་ལོ། །ག་ན་ཙཀྲ་ལ་ཁ་
ཁ་ཁཱ་ཧི་ཁཱ་ཧི། གཞན་ཡང་འགྲོ་བ་རིགས་དྲུག་གི་སེམས་ཅན་ཐམས་ཅད་ལ་ཟག་མེད་བདུད་རྩི་ཚོགས་ཀྱི་འཁོར་ལོ་རྒྱ་ཆེན་པོ་རང་རང་ཡིད་དང་མཐུན་པ་འདི་སྦྱིན་ནོ། །བསྔོའོ། ། །

༄༅། །གྷ་ན་ཙཀྲ་ལ་ཁ་ཁ་ཁཱ་ཧི་ཁཱ་ཧི། དཀོན་མཆོག་མཆོད་པས་མཉེས་གྱུར་ཅིག །དམ་ཅན་ཐུགས་དམ་བསྐང་གྱུར་ཅིག །རིག་དྲུག་འདོད་པས་ཚིམ་གྱུར་ཅིག །
ལན་ཆག་བུ་ལོན་བྱང་གྱུར་ཅིག །རྣམ་བཞིའི་མགྲོན་གྱི་ཚོགས་རྣམས་ལ། །ཚད་མེད་མཆོད་སྦྱིན་འདི་བསྔོས་པས། །ཚེ་འདས་ཚོགས་རྫོགས་སྒྲིབ་སྦྱོང་ནས། །མྱུར་དུ་སངས་རྒྱས་
ཐོབ་པར་ཤོག །ཕཊ། ཕཊ། ཕཊ། ཚོགས་གཏོར་དང་ཤ་ཆང་ཡོད་ན་འདིར་རོལ། གཟིགས་ཤིག་མཛེས་ལྡན་དམ་པའི་ཆོས། །འདི་ལ་ཐེ་ཚོམ་བྱར་མི་རུང་། །བྲམ་ཟེ་ཁྱི་དང་གདོལ་པ་
གསུམ༑ །རང་བཞིན་གཅིག་ཏུ་དགོངས་ཏེ་རོལ། །ཞེས་གུས་པ་དང་བཅས་པས་དྲངས་ལ། སློབ་དཔོན་གྱིས་ཀྱང་པད་སྐོར་དང་བཅས་པས། ཧཱུྃ། བདེ་བར་གཤེགས་པ་ཆོས་ཀྱི་སྐུ། །འདོད་ཆགས་དྲི་མ་
དང་བྲལ་བའི། །གཟུང་དང་འཛིན་པ་རྣམས་པར་སྤངས། །དེ་ཁོ་ན་ཉིད་ལ་བདག་ཕྱག་འཚལ། །ཨ་ཧོཿསུ་ཁ། ཞེས་བརྗོད་པར་བྱའོ། །ཨོཾ་ཨཱཿཧཱུྃ། ལྷག་མ་བདུད་རྩིའི་རྒྱ་མཚོ་ཆེན་པོ་
འདི༑ ཁས་ཞན་པ་དབང་ཆུང་བ་ཕུད་ལ་མི་དབང་བ། ལྷག་མ་ལ་རེ་བ་རྣམས་ལ་བདུད་རྩི་ལྷག་མའི་གཏོར་མ་འདི་བསྔོས་པས་ཚིམ་པར་ཟོ་ཞིག །ཨོཾ་ཨུཙྪིཥྚ་བ་ལིང་ཏ་ཁ་ཁ་ཁཱ་ཧི་

ཁཱ་ཧི། ཕཊ། ཕཊ། ཕཊ། རང་ཉིད་མཁའ་འགྲོ་མ་དམར་མོ་ལྕག་ཀྱུ་དང་ཐོད་པ་འཛིན་པའི་འོད་ཟེར་གྱིས་ལྷ་འདྲེ་དུར་སྲི་ཐམས་ཅད་ཀྱི་ཚེ་བསོད་ནམས་བཀྲག་མདངས་ཐམས་
ཅད་བསྡུས་ནས་ཐོད་པའི་ནང་དུ་ཐིག་ལེ་དཀར་དམར་མཐིང་གསུམ་དུ་གྱུར་ནས་རང་ཉིད་དང་སྲུང་བྱ་ལ་ཐིམ་པར་གྱུར། ཕཊ། ཕཊ། ཕཊ། ཅེས་དངོས་གྲུབ་བླང་ངོ་། །དེ་ནས་
ཚོགས་བྲོ་བརྡུང་ཞིང་ཚོགས་མགྲོན་སྤྱན་དྲངས་པ་རྣམས་གཤེགས་ཏེ། ཌ་དྲིལ་བཅས་པས་ཕྱོགས་བཞིར་ཁ་གྱུ་ནས་འགྲོ་སྟངས་བར་འཚམས་ནས་ཐོ་རྣམས་བསྐྱེལ་ཞིང་མཁའ་
འགྲོ་མས་ཚེ་འདས་ཞིང་ཁམས་སུ་ཁྲིད་པར་བསྒོམ། ཧཱུྃ། ཤར་ཕྱོགས་རྡོ་རྗེ་མཁའ་འགྲོའི་བྲོ། །རྡོ་རྗེ་མཁའ་འགྲོས་བྲོ་བརྡུངས་པས། ཚེ་འདས་མངོན་དགར་ལམ་སྣ་དྲོངས། །
མངོན་དགར་སླེབ་པར་བྱིན་གྱིས་རློབས། །ཕཊ། ཕཊ། ཕཊ། ལྷོ་ཕྱོགས་རིན་ཆེན་མཁའ་འགྲོའི་བྲོ། །རིན་ཆེན་མཁའ་འགྲོས་བྲོ་བརྡུངས་པས། །དཔལ་དང་ལྡན་པར་ལམ་སྣ་
དྲོངས༑ །དཔལ་ལྡན་སླེབ་པར་བྱིན་གྱིས་རློབས། །ཕཊ། ནུབ་ཕྱོགས་པདྨ་མཁའ་འགྲོའི་བྲོ། །པདྨ་མཁའ་འགྲོས་བྲོ་བརྡུངས་པས། །བདེ་བ་ཅན་དུ་ལམ་སྣ་དྲོངས། །བདེ་ཆེན་

༄༅། །སླེབ་པར་བྱིན་གྱིས་རློབས། །ཕཊ། བྱང་ཕྱོགས་ལས་ཀྱི་མཁའ་འགྲོའི་བྲོ། །ལས་ཀྱི་མཁའ་འགྲོས་བྲོ་བརྡུངས་པས། །ལས་རབ་རྫོགས་པར་ལམ་སྣ་དྲོངས། །
ལས་རབ་སླེབ་པར་བྱིན་གྱིས་རློབས། །ཕཊ། དབུས་ཕྱོགས་སངས་རྒྱས་མཁའ་འགྲོའི་བྲོ། །སངས་རྒྱས་མཁའ་འགྲོས་བྲོ་བརྡུངས་པས། །འོག་མིན་གནས་སུ་ལམ་སྣ་དྲོངས། །
འོག་མིན་སླེབ་པར་བྱིན་གྱིས་རློབས། །ཕཊ། ཕཊ། ཕཊ། ཚོགས་མགྲོན་ཐམས་ཅད་རང་རང་གིས་གནས་སུ་བཛྲ་མུ། ཕཊ། ཕཊ། ཕཊ། ཕཊ། ཕཊ། ཕཊ། དུར་ཁྲོད་གཞལ་
ཡས་ཁང་གྲུ་བཞིའི་སྟེང་དུ། པད་ཉི་གདན་གྱི་སྟེང་དུ་ཡེ་ཤེས་ཀྱི་མཁའ་འགྲོ་མ་ཁ་ནས་མེ་དཔུང་འབར་བར་གྱུར། ཕཊ། རང་ཉིད་ཁྲོས་མའི་ཐུགས་ཀ་ནས་འོད་ཟེར་འཕྲོས་པས།
བཀའ་དང་དམ་ལ་མི་གནས་པའི་གནོད་བྱེད་ཟ་འདྲེ་ཐམས་ཅད་བཀུག་ནས་མཁའ་འགྲོ་མའི་ཞལ་དུ་བསྟབས་པས་དངོས་མེད་དུ་བསྲེགས་པར་གྱུར། ཕཊ། ཕཊ། ཕཊ། ཕཊ།
ཕཊ༑ ཕཊ། ཕཊ། ཕཊ། ཕཊ། དམིགས་པ་རེ་དང་ཕཊ་རེ་སྤྲད། ཕཊ། དུར་གྱི་འོག་ཏུ་ལྕགས་ཁང་གྲུ་གསུམ་པའི་ནང་དུ་བཀའ་དང་དམ་ལ་མི་གནས་པའི་གནོད་བྱེད་དུར་སྲི་ཐམས་

ཅད་ཚུད་པར་གྱུར། ཕཊ། གནམ་ལྕགས་ཀྱི་འཁོར་ལོ་རྩིབས་བརྒྱད་པས་ཁ་བཅད་པར་གྱུར། ཕཊ། གཞལ་ཡས་ཁང་མཁའ་འགྲོ་དང་བཅས་པ་གནས་འགྱུར་ནས། གསེར་གྱི་
མཆོད་རྟེན་བང་རིམ་དགུ་པར་གྱུར་ནས། གནོད་བྱེད་ཟ་འདྲེ་བསྐལ་པའི་བར་དུ་མི་ཐར་བར་མནན་པར་གྱུར། ཕཊ། ཕཊ། ཕཊ། འོ་ས་ཆ་འདི་ཡི་ལྷ་འདྲེ་མཐུ་བོ་ཆེ་ཁྱེད་རྣམས་
ཉོན་ཅིག །གནོད་བྱེད་ཟ་འདྲེ་ཤི་གཤེད་འདི་རྣམས་ཁྱོད་ལ་གཏད་པ་ཡིན་པས་མ་ཤོར་ཅིག །ནོན་ཅིག །ཟུངས་ཤིག །ཆིངས་ཤིག །གལ་ཏེ་ཤོར་ན་ཡེ་ཤེས་ལྷ་ཡི་དམག་འདྲེན།
གནམ་ས་ཁ་ཞབས་ལྡོག་ཁྲག་སྣའི་ཐབ་བཏང་། རྫས་རྒོད་ཀྱི་དུད་པས་བདུག ཁྱེད་རྣམས་རྡུལ་དུ་བརླག །དེ་བས་ཟ་འདྲེ་མ་ཤོར་ཅིག ཁྱོད་ལ་མཐུ་སྟོབས་ཤིག་གདའ་ལྟའོ། །
ཞེས་འབོད་པ་བྱའོ། །ཕུང་པོ་ཤ་ཁྲག་གི་ལྷག་མ་འདི་ཤ་ཐམས་ཅད་བདུད་རྩིའི་ལོངས་སྤྱོད། ཁྲག་འོ་མའི་རྒྱ་མཚོ། དཀར་གསུམ་མངར་གསུམ་ཙན་དན་གྱི་ནགས་རི། །གུར་གུམ་གྱི་
སྤང་རི། རིན་ཆེན་འབྲུ་སྨན་དར་ཟབ་སྣ་ཚོགས་ཀླུ་དང་གཞི་བདག་ཐམས་ཅད་ལ་ཅི་འདོད་པའི་ལོངས་སྤྱོད་ཕུན་སུམ་ཚོགས་པས་ས་ཕྱོགས་འདི་མེར་གྱིས་གང་བར་གྱུར། ཕཊ།

༄༅། །ཕཊ། ཕཊ། ཐམས་ཅད་ནམ་མཁའི་མཛོད་བཞིན་དུ། །ལོངས་སྤྱོད་ཆད་པ་མེད་པར་ཤོག རྩོད་པ་མེད་ཅིང་འཚེ་མེད་པར། །རང་དབང་དུ་ནི་སྤྱོད་པར་ཤོག །
ཕཊ་༑ ཕཊ། ཕཊ། ཅེས་བརྗོད་འདི་བསྡུས་པའི་ལུགས་ཡིན། རྒྱས་པར་ཚོགས་གཞུང་ལྟར་བྱས་ནས་པགས་པ་བཤུས་ནས་ཤ་ཐམས་ཅད་ལྷུ་རེ་རེ་ནས་བཀྲལ་ནས། ལྷུ་རེ་རེ་ནས་མགྲོན་ལ་དུར་ཁྲོད་ཀྱི་ཚོགས་ལས་དུས་སོ་སོར་བསྔོ་
དགོས༑ དེ་ནས་ཕྱི་མིག་མི་ལྟ་བར་ཁྱིམ་དུ་འོང་། གཞན་རྣམས་སྐྱུག་མི་བྲོ་བ་དང་བམ་རོ་ཚོགས་འཁོར་བསྐོར་བ་ཡང་གསང་སྤྱོད་ཡིན་པས། རང་དང་གཅོད་གཡོགས་ཀྱིས་གོས་དང་ལག་པ་བཀྲུས་ནས་མི་མངོན་པར་བྱའོ། །དེ་ལྟར་རོ་
བཤའ་འདི་ལ་མནན་བསྲེག་འཕང་གསུམ་ཚང་བས་གཤེད་འདུལ་གྱི་གོ་ཆོད་པར་བརྩི་སྲོལ་ཡོད་ལ། གལ་ཆེན་སླར་ཡང་གཅོད་ཚོགས་དང་གཤེད་འདུལ་ལ་རྟགས་ཐོན་པར་བྱའོ།། ༈ ཨེ་མ། ཡུམ་ཆེན་ཌཱ་ཀིའི་གདམས་ངག་ཁྱད་པར་
ཅན༑ །རོ་བཤའ་ཞེས་བྱ་ཀུན་ལ་ཡོངས་གྲགས་ཀྱང་། །དེང་སང་ཕྱག་ལེན་ཤིན་ཏུ་ཤེས་པ་དཀོན། །རོ་བཤའ་གྲངས་མེད་བྱས་པའི་གཅོད་པ་ལ་ལ། །ཕྱག་ལེན་དམིགས་རིམ་བློ་གཏད་བྲལ་བཞིན་དུ། །མི་རུང་བ་ཡི་བྱ་བ་ཐམས་ཅད་
ཀུན༑ །གཅོད་ལུགས་ཡིན་པར་རློམ་ནས་ས་སྤྱད་དང༌། །གཟའ་སྐར་དུས་ཚོད་ས་བདག་ལ་སོགས་པ། །དཀར་ནག་བརྩིས་གཞུང་ཐམས་ཅད་ཁྱད་དུ་གསོད། མི་རུང་སྣ་དགུ་ཡིད་ལ་གང་དྲན་སྤྱོད། །ཀྱེ་མ་སྦྱིན་བདག་ཕལ་ཆེར་བསོད་

ནམས་ཟད། །གཉིས་ཕུང་རང་མགོ་རང་གཡོགས་བྱེད་པ་མང་། །དེ་དག་རྣམས་ལ་བྱམས་པས་མ་བཟོད་ནས། །དུར་གཅོད་རྒྱ་མཚོ་ཙམ་གྱི་བཅུད་བསྡུས་ནས། །ཞལ་ཤེས་ངག་ཁྲིད་མང་པོས་འཚམས་སྦྱར་ཏེ། །ས་བསྡུས་འཚམས་ཤིང་
ལག་བླང་བདེ་བ་འདི། །རང་གི་དབོན་པོ་གཅོད་པ་ཆོས་འཕེལ་གྱི། །ཡང་ཡང་བསྐུར་ཕྱིར་ལེགས་པར་སྦྱར་བའོ། །འདི་བྲིས་འགལ་འཁྲུལ་ཉེས་པ་ཅི་མཆིས་པ། །མ་གཅིག་དུར་ཁྲོད་ཌཱཀྐིའི་ཚོགས་ལ་བཤགས། །འདི་བྲིས་དགེ་བས་འདི་
དང་གང་འབྲེལ་བ། །ཚེ་འདས་བདེ་ཆེན་ཞིང་ཁམས་བསྒྲོད་།སྦྱིན་བདག་རྣམས་ཀྱི་བཀྲ་ཤིས་བདེ་ལེགས་འཕེལ། །གཅོད་པ་བདུད་བཞིའི་གཡུལ་ལས་རབ་རྒྱལ་ནས། །རྒྱལ་བའི་ཡུམ་གྱི་གོ་འཕང་མྱུར་ཐོབ་ཤོག །དེ་སྐད་སྨྲ་བ་
མ་ཅིག་ལབ་སྒྲོན་ལ། །དད་པའི་ཡིད་ཅན་རཱ་གའི་མིང་ཅན་ནོ། །འདི་ཉིད་ཕྱོགས་དུས་ཀུན་ཏུ་དར་གྱུར་ཅིག། །།

༄༅། །མ་ཅིག་གི་གཅོད་ཀྱི་ཆ་ལག  །བྱ་འབོད་སྙན་རྒྱུད་ཟབ་མོ་བཞུགས་སོ།།  །།

༄༅། །བྱ་འབོད་ནི་རྒྱས་པར་དུར་གཅོད་ཀྱི་ནང་ལྟར་ཕུང་པོ་ཡོན་འབུལ་ཚོགས་འབུལ་རྒྱས་པར་བྱས། །ཚོགས་ཀྱི་སྐབས་སུ་འདི་ཡང་འདོན། །ཕུང་པོའི་ལྟོ་
བར༑ བྷེ་ཀ་ར་ན་སོ་གད་གླིང་། ཞེས་བྲི། ཀཾ་ཀ་ནི་དང་དུརྒ་ཏེ། ཨུཥྞི་སོགས་བསྔགས་པའི་བྱེ་མའམ་ཐལ་ཕྱེ་འདེབས། །ཕུང་པོ་བྲན་ལ་བགེགས་བསྐྲད་སུམ་བྷ་ནིའི་
ནས་ལྕག་བྲབ། །རྒྱལ་བ་རྒྱ་མཚོའམ་ཕག་མོའི་ཚོགས་བྱིན་རླབས་དང་། །ཚོགས་གཞུང་བཏོན་རྗེས་དམིགས་པ་དང་བཅས། །རང་ཉིད་ཕག་མོའི་ཐུགས་ཀ་ནས་འོད་
ཟེར་འཕྲོས་པས། །ཕྱོགས་བཞི་དབུས་དང་ལྔ་ནས་མཁའ་འགྲོ་འབུམ་སྡེ་ལྔ། །བྱ་རྒོད་དཀར་སྔོ་སེར་དམར་ལྗང་ཁུར་སྤྲུལ་ནས། །ནམ་མཁའ་གང་བར་བྱོན་ཏེ་ཕུང་པོ་

༄༅། །བདུད་རྩིའི་རྒྱ་མཚོ་ལྷག་མེད་དུ་རོལ་ནས་གསོལ་བར་བསྒོམ། ཧཱུྃ། ཤར་ཕྱོགས་རྡོ་རྗེ་མཁའ་འགྲོ་མ། །སྐུ་ལ་དུང་གི་ཐུ་ལུ་
གསོལ༑ །རྡོ་རྗེའི་མཆུ་དང་གཤོག་པ་ཅན། །འཁོར་དང་སྤྲུལ་པའི་མཁའ་འགྲོ་འབུམ། །བྱ་རྒོད་ཐང་དཀར་འབུམ་དང་
བཅས༑ །རྡོ་རྗེའི་གཤོག་པ་བརྡབས་པ་ཡིས། །དཔག་ཚད་བརྒྱད་ཁྲི་བཞི་སྟོང་ཡང་། །སྐད་ཅིག་ཉིད་ལ་རླབས་ཀྱིས་གཅོད། །
འདིར་གཤེགས་ཕུང་པོའི་ཚོགས་མཆོད་བཞེས། །ཟ་འདྲེ་ཤི་གཤེད་འདི་དང་ཕྲོལ། །སྲོག་གཅོད་དབུགས་ལེན་འདི་དང་

ཕྲོལ༑ །ཚེ་ལས་འདས་པ་འདི་ཉིད་ཀྱི། །རྣམ་ཤེས་མངོན་དགའི་ཞིང་དུ་དྲོངས། །ཚེ་འདས་ཕུང་པོ་ཡོན་དུ་འབུལ། །ཀེང་རུས་བམ་ཆེན་འདི་ལ་རོལ། །ཧ་བཛྲ་ཌཱ་ཀི་ནི། མ་ཧཱ་མཾ་
ས་ལ་ཁཱ་ཧི། མ་ཧཱ་ཙིཏྟ་ལ་ཁཱ་ཧི། མ་ཧཱ་རཀྟ་ལ་ཁཱ་ཧི། མ་ཧཱ་གོ་རོ་ཙ་ན་ལ་ཁཱ་ཧི། མ་ཧཱ་ཀི་ནི་རི་ཏི་ལ་ཁཱ་ཧི། མ་ཧཱ་ཞིང་ཆེན་ལ་ཁཱ་ཧི། མ་ཧཱ་བ་སུ་ཏ་ལ་ཁཱ་ཧི། མ་ཧཱ་ག་ན་ཙཀྲ་ལ་ཁཱ་
ཧི༔ ཧཱུྃ་ལྷོ་ནས་རིན་ཆེན་མཁའ་འགྲོ་མ། །སྐུ་ལ་གསེར་གྱི་ཐུ་ལུ་གསོལ། །རིན་ཆེན་མཆུ་དང་གཤོག་པ་ཅན། །འཁོར་དང་སྤྲུལ་པའི་མཁའ་འགྲོ་འབུམ། །བྱ་རྒོད་ཐང་སེར་འབུམ་
དང་བཅས། །རིན་ཆེན་གཤོགས་པ་བརྡབས་པ་ཡིས། །དཔག་ཚད་བརྒྱད་ཁྲི་བཞི་སྟོང་ཡང་། །སྐད་ཅིག་ཉིད་ལ་རླབས་ཀྱིས་གཅོད། །འདིར་གཤེགས་ཕུང་པོའི་ཚོགས་མཆོད་
འབུལ༑ །ཚེ་ལས་འདས་པ་འདི་ཉིད་ཀྱི། །རྣམ་ཤེས་དཔལ་ལྡན་ཞིང་དུ་དྲོངས། །ཟ་འདྲེ་ཤི་གཤེད་འདི་དང་ཕྲོ་ལ། །ཚེ་འདས་ཕུང་པོ་ཡོན་དུ་འབུལ། །བམ་ཆེན་ཚོགས་ཀྱི་མཆོད་
པ་བཞེས། །རི་རཏྣ་ཊཱ་ཀི་ནི། མ་ཧཱ་མཾ་ས་ལ་ཁཱ་ཧི། མ་ཧཱ་ཙིཏྟ་ལ་ཁཱ་ཧི། མ་ཧཱ་རཀྟ་ལ་ཁཱ་ཧི། མ་ཧཱ་གོ་རོ་ཙ་ན་ལ་ཁཱ་ཧི། མ་ཧཱ་ཀིཾ་ནི་རི་ཏི་ལ་ཁཱ་ཧི། མ་ཧཱ་ཞིང་ཆེན་ལ་ཁཱ་ཧི། མ་ཧཱ་བ་

༄༅། །སུ་ཏ་ལ་ཁཱ་ཧི། མ་ཧཱ་ག་ན་ཙཀྲ་ལ་ཁཱ་ཧི། ཧཱུྃ་ནུབ་ཕྱོགས་པདྨ་མཁའ་འགྲོ་མ། །དམར་མོ་བྱི་རུའི་ཐུ་ལུ་ཅན། །པདྨའི་མཆུ་དང་གཤོག་པ་ཅན། །འཁོར་དང་
སྤྲུལ་པའི་མཁའ་འགྲོ་འབུམ། །བྱ་རྒོད་ཐང་དམར་འབུམ་དང་བཅས། །པདྨའི་གཤོག་པ་བརྡབས་པ་ཡིས། །དཔག་ཚད་བརྒྱད་ཁྲི་བཞི་སྟོང་ཡང༌། །སྐད་ཅིག་ཉིད་ལ་རླབས་ཀྱིས་
གཅོད༑ །འདིར་གཤེགས་ཕུང་པོའི་ཚོགས་མཆོད་བཞེས། །ཚེ་ལས་འདས་པ་འདི་ཉིད་ཀྱི། །རྣམ་ཤེས་བདེ་བ་ཅན་དུ་དྲོངས། །ཟ་འདྲེ་ཤི་གཤེད༔ བམ་ཆེན་ཚོགས་ཀྱི་མཆོད་པ
ཚེ་འདས་ཕུང་པོ༴ ནི་པདྨ་ཌཱ་ཀི་ནི། །མ་ཧཱ་མཾ་ས་ལཟ གོང་ལྟར་འགྲེས་སོ། །མ་ཧཱ་ཙིཏྟ་ལ༔ མ་ཧཱ་རཀྟ་ལ༴ མ་ཧཱ་ཀོ་རོ་ཙ་ལ༴ མ་ཧཱ་ཀེཾ་ནི་རི་ཏི་ལ༴ མ་ཧཱ་ཞིང་ཆེན་ལ༴ མ་ཧཱ་བ་སུ་ཏ་ལ ་
མ་ཧཱ་ག་ན་ཙཀྲ་ལ༴ ཧཱུཾ་བྱང་ནས་ལས་ཀྱི་མཁའ་འགྲོ་མ། །ལྗང་མོ་གཡུ་ཡི་ཐུ་ལུ་ཅན། །རྒྱ་གྲམ་མཆུ་དང་གཤོག་པ་ཅན། །འཁོར་དང་སྤྲུལ་པའི་མཁའ་འགྲོ་འབུམ། །བྱ་རྒོད་ཐང་
ལྗང་འབུམ་དང་བཅས། །རྒྱ་གྲམ་གཤོག་པ་བརྡབས་པ་ཡིས། །དཔག་ཚད་བརྒྱད་ཁྲི་བཞི་སྟོང་ཡང་། །སྐད་ཅིག་ཉིད་ལ་རླབས་ཀྱིས་གཅོད། །འདིར་གཤེགས་ཕུང་པོའི་ཚོགས་

མཆོད་བཞེས། །ཚེ་ལས་འདས་པ་འདི༔ རྣམ་ཤེས་ལས་རབ་ཞིང་དུ་དྲོངས། །ཟ་འདྲེ་ཤི་གཤེད༔ ཚེ་འདས་ཕུང་པོ༴ བམ་ཆེན་ཚོགས་ཀྱིས་ཀརྨ་ཌཱ་ཀི་ནི། མ་ཧཱ་མཾ་ས་ལ༴ མ་ཧཱ་
ཙིཏྟ་ལ༴ མ་ཧཱ་རཀྟ་ལ༴ མ་ཧཱ་གོ་རོ་ཙ་ན་ལ༴ མ་ཧཱ་ཀེཾ་ནི་རི་ཏི་ལ༴ མ་ཧཱ་ཞིང་ཆེན་ལ༴ མ་ཧཱ་བ་སུ་ཏ་ལ༴ མ་ཧཱ་ག་ན་ཙཀྲ་ལ༴ ཧཱུྃ་དབུས་ནས་སངས་རྒྱས་མཁའ་འགྲོ་མ། །སྔོན་
མོ་མུ་མེན་ཐུ་ལུ་ཅན། །འཁོར་ལོའི་མཆུ་དང་གཤོག་པ་ཅན། །འཁོར་དང་སྤྲུལ་པའི་མཁའ་འགྲོ་འབུམ། །བྱ་རྒོད་ཐང་ནག་འབུམ་དང་བཅས། །འཁོར་ལོས་གཤོག་པ་བརྡབས་པ་
ཡིས༑ །དཔག་ཚད་བརྒྱད་ཁྲི་བཞི་སྟོང་ཡང་། །སྐད་ཅིག་ཉིད་ལ་རླབས་ཀྱིས་གཅོད། །འདིར་གཤེགས་ཕུང་པོའི་ཚོགས་མཆོད་བཞེས། །ཚེ་ལས་འདས་པ་འདི་ཉིད་ཀྱི། །རྣམ་
ཤེས་འོག་མིན་གནས་སུ་དྲོངས། །ཚེ་འདས་ཕུང་པོ་ཡོན་དུ་འབུལ། །བམ་ཆེན་ཚོགས་ཀྱི་མཆོད་པ་བཞེས། །ཟ་འདྲེ་ཤི་གཤེད་འདི་དང་ཕྲོལ། །རྐྱེན་ངན་བར་ཆད་ཐམས་ཅད་
བཟློག །མཆོག་དང་ཐུན་མོང་དངོས་གྲུབ་སྩོལ། །ཧྲཱིཿ བུདྡྷ་ཌཱ་ཀི་ནི། མ་ཧཱ་མཾ་ས་ལ་ཁཱ་ཧི། མ་ཧཱ་ཙིཏྟ་ལ་ཁཱ་ཧི། མ་ཧཱ་རཀྟ་ལ་ཁཱ་ཧི། མ་ཧཱ་ཀོ་རོ་ཙ་ན་ལ་ཁཱ་ཧི། མ་ཧཱ་ཀེཾ་ནི་རི་ཏི་ལ་།

༄༅། །ཁཱ་ཧི། མ་ཧཱ་ཞིང་ཆེན་ལ་ཁཱ་ཧི། མ་ཧཱ་བ་སུ་ཏ་ལ་ཁཱ་ཧི། མ་ཧཱ་ག་ན་ཙཀྲ་ལ་ཁཱ་ཧི། ཞེས་རྐང་དུང་འབུད་རོལ་མོ་དང་བསུར་དུད་བྱས། ཕྱེ་མར་འདེབས། །འདོན་ཆ་ལྟར་མཁའ་འགྲོ་
ཐམས་ཅད་བྱ་རྒོད་དུ་སྤྲུལ་ནས། ཕུང་པོ་ཚོགས་འཁོར་དུ་རོལ་ནས། བདག་ལ་དངོས་གྲུབ་སྩོལ། ཟ་འདྲེ་ཁ་ཕྲལ་རྣམ་ཤེས་དྲོངས། །ཡོན་བདག་ལ་བཀྲ་ཤིས་བརྗོད་ནས་རང་གནས་ལ་གཤེགས་པར་བསྒོམ། །འདི་ནི་སྔགས་འཆང་གྲགས་
པ་རིན་ཆེན་དང༌། རིག་འཛིན་པྲ་བྷ་ཀ་ར་དེས་བདག་ལ་གནང་སྟེ། ངག་རྒྱུན་མ་གཏོགས་སྔར་ཡི་གེ་མེད་པ་ལས། དགོས་པ་གཅིག་བྱུང་ནས། །ར་ག་ཨ་སྱེས་བྲིས། བདག་བགྱིས་པའི་དུས་ལན་འགའ་བྱས་པས་འཕྲལ་ཉིད་དུ་ཟོས་སོང་
ངོ་༑ །བཀྲ་ཤིས་པར་ཤོག། །།མངྒ་ལཾ། ༈ ཚེ་འདས་ཕུང་པོ་བྱ་འབོད་ལ། །ཕུང་པོ་འཁྲིས་ཕྱོགས་བཞི་ན་ཐོ་པའི་བརྩིགས། དེའི་འོག་ཏུ་བྱ་གཟུགས་བཞག་ལ་གཡབ་གཡུགས་རྒྱབ། ཕྱི་ཁུང་ཤར་དུ་བསྟན་པའི་ས་སླར་གང་བླང་ལ་ཕུང་
པོ་ལ་གཏོར། རྐང་དུང་བུས། དམིགས་པ་དང་བཅས། ཕྱོགས་བཞི་མཚམས་བརྒྱད་ནས་བྱ་ཐམས་ཅད་འདུས་པར་བསམ། སྔགས་ནི། ནག་མོ་ཆེན་པོ་ཐོབ་ཐོབ། ཡང་གཅིག་འགྲོ་གོང་དང་མཚུངས། །ཨོ་ཐོ་ཆུ་ཐོ་ཆུ་
བྱ་རྒོད་ཕྱོགས་བཞི་དང་མཚམས་བཞི་ནས་ཁུག་ཅིག །དེ་ནས་རྐང་དུང་བུས་ནས། གཡབ་གཡུག་ཕྱོགས་བཞིར་གཡོག །རོ་ཡི་སྟེང་དུ་གཡའ་མ་ལ་སྔགས་འདི་བྲིས་ལ་བཞོག །ཨོ་ས་ཀད་གླིང་སྭ་ཧཱ། གོང་གི་

བསྔགས་མང་དུ་འདྲེན། །ཡང་བྱ་འབོད་ནི། ཨོཾ་རྡོར་ལིང་སྭཱ་ཧཱ། བརྒྱ་རེ་བཟླས་མཚམས་སུ་རྐང་དུང་ལ་ཕུ་བཏབ། རང་གི་ཐུགས་ཀ་ནས་འོད་ཟེར་འཕྲོས་པས་བྱ་རྒོད་ཐམས་ཅད་ཀྱི་ཚངས་སྤྲུག་པར་བསམ། བྱ་མྱུར་བར་འབབས་
སོ༑ །ཡང་ཕུང་པོ་ལ་བྱ་བབས་པའི་ཐབས་ལ། ཨོཾ་ན་པོ་ལྷབ་ལྷབ། ནག་པོ་ལྷེབ་ལྷེབ། ནག་པོ་ཐིབ་ཐིབ། ཨོཾ་གུ་རུ་ཊ་སརྦ་ཌཱཀྐི་ནི། ས་མ་ཡ་ཛ་ཧཱུཾ་བཾ་ཧོ། ཞེས་རྡོ་ནག་པོ་ལྔ་ལ་བྱ་རྒོད་གཟུགས་ཀྱི་ནང་དུ་
བྲིས་ལ་བསྔགས་མང་དུ་བཟླས་ནས་བཏབ་སྟེ་ཕུང་པོ་ལ་ཕྱོགས་ནས་བསྐོར་ནས་བཞག །བྱ་ལོ་པའམ་མ་སྐུང་ན་སོ་གཤེད་ཡིན་པ་གཅིག་གིས་ཕྱོགས་བཞི་དབུས་ལྔར་སོ་བྱེད། རྗེས་སུ་ལན་ཆགས་གཏོར་མས་ཚིམ་པར་བྱའོ། །དེ་ཡིས་བྱ་
མྱུར་དུ་བབས་སོ། །ཤིང་བྱང་ལ་བྲིས་ཕུང་པོ་ལ་གཡས་བསྐོར་གསུམ་བྱ་སྔས་སུ་འཇུག་གོ །སརྦ་མངྒ་ལཾ།། ༈ ཨོ་ཙཎྜ་ཧཱུྃ་རོའན་ཧཱུྃ་ཕཊ་ནག་པོ་འདུས་འདུས་ནག་པོ་ཐོབ་ཐོབ་ཧཱུྃ་ཧཱུྃ་

༄༅།།གཅོད་ཀྱི་གཤེད་འདུལ་གདུག་པ་ཚར་གཅོད་ཞེས་བྱ་བ། དུར་གཅོད་ཀུན་གྱིས་དོན་བསྡུས་པ། འདོན་འགྲིགས་ཤིན་ཏུ་གསལ་བ་བཞུགས་སོ།།

༄༅།   ། ན་མོ་ཀྲོ་ཏི་ཀཱ་ལི་ཡེ ། ཁྲོས་མ་ནག་མོའི་ཞབས་ལ་ཕྱག་འཚལ་ནས། །གཅོད་ཀྱི་གཤེད་འདུལ་མདོར་བསྡུས་འཁྱེར་བདེ་བྲི། །མ་
ཅིག་མཁའ་འགྲོའི་ཚོགས་ཀྱི་བྱིན་གྱིས་རློབས། །འདི་ལ་རོ་གཅོད་སྐོར་ལོགས་སུ་གསལ། གཤེད་འདུལ་ལ་མཆོད་གཏོར་གཞུང་ལྟར་བཅའ། རང་གིས་མདུན་དུ་ཧོམ་
ཁུང་གཅིག་བཅའ། རང་གི་ཞབས་སུ་ཧོམ་ཁུང་བསྒོམ་མི་རུང༌། འོག་སྡུད་བྱས་ན་མི་རབས་རྩད་ནས་འཆད་གསུང༌། མདུན་དུ་གཞི་ནག་པོའི་སྟེང་དུ་རི་གསུམ་གྱི་རྡོ།
སྒྱེད་པུའི་ཚུལ་དུ་བྱས་པའི་སྟེང་དུ་སླ་ང་གཅིག་བཙུགས། སླ་ངའི་ནང་དུ་ཁྲག་གིས་གྲུ་གསུམ་བྲིས། སླ་ངའི་ཁ་ན་གྲི་གསུམ་སོ་ནང་དུ་བསྟན་ལ་གྲུ་གསུམ་དུ་བཞག །

༄༅། །གཤེད་གྲི། གཤེད་བྲེང་། གཤེད་སྒོ། གཤེད་ཟོར། གཤེད་མདའ། གཤེད་གཞུ། གཤེད་སྟྭ། གཤེད་ཤ་ལག་པ། རྔ་མ་ནག་པོར་ཐུན་རྫས། གཤེད་
རྡོ་རྡེའུ་དཀར་ནག་བདུན་རེའམ། ཤི་ཤུ་རྩ་གཅིག་རེ། ཕུར་པ་གཅིག །ཕུར་གདན་ནས་སྡེར་གང་ནང་དུ་བཞག །ལིངྒ་བྲི་བ་ནི། ཕོ་དུར་ལིངྒ་ཤ་བའི་མགོ་ཅན་གྱི་སྙིང་
ཁར་གྲུ་གསུམ་བྲིས་པའི་ནང་དུ། ཏྲི་ཛ་ཏྲི་ཪྣྲི་བྲི། དེ་བཞིན་དུ། མོ་དུར་ཕག་ནག་མགོ་ཅན་གྱི་ལྟོ་བར། ཨ་ཏྲི་ཤི་རྨི། རབ་དུར་ཆུ་སྲིན་མགོ་ཅན་ལ། རྨི་ཏྲི་ཛ་ཛི། ཆུང་དུར་
བྱི་བའི་མགོ་ཅན་ལ། ཛ་ལ་ཏྲི་ཛ་ནན༔ གྲི་དུར་ལ་སྤྲེལ་དམར་མགོ་ཅན་ལྟོ་བར། རཀཱ་དུན་རྨི་བྷོ་ཛ༔ ཅེས་བྲིས་པ་ས་བོན་ཡིན། དེ་རྒྱབ་མུ་ཁྱུད་ལ། ཨོཾ་ན་མོ་རཏྣ་ཙི་ཏྲ་

ཙི་ཏྲ་དཾ་དུ་རྦད་རྦད་ཛཿཛ་དུར་སྲི་ཐུཾ་ཐུ་མྱོག་ཨ་རྦད་ཆོད་ནན༔ ཟ་འདྲེ་ཤི་གཤེད་ཁུག ཅེས་བྲི། དེ་རྒྱབ་མུ་ཁྱུད་ལ། གནོད་བྱེད་ཟ་འདྲེ་ཤི་གཤེད་འདི་གར་གནས་ཀྱང་འདིར་ཁུག་ཅིག །ཟུངས་ཤིག །ཆིངས་ཤིག །བསྡོམས་ཤིག །ཅེས་བྲི།
དེ་རྒྱབ་ལིངྒ་ཕྱི་མུ་ཁྱུད། རྒྱབ་མ་ལ། ཙ་ཏྲི་རཱ་ཙ་སྲོག་ནན༔ ཏྲི་ཐུ་མྱོག་ཟད་སོད་དུ་བུ་དུ་བུ་རྦད་རྦད་སོད་སོད་ཛ་ཛ་ཏྲི་ག་ཁ་ཛར་ཙ་རྦད་ནན་ནན༔ ཟ་འདྲེ་ཤི་གཤེད་ཁུག་ནན༔ ཞེས་བྲི། ལིངྒའི་སྙིང་ཁར། ཪྣྲི་ཏྲི་ཛ༔ ལྟེ་བར། སུ་ཏྲི་ཛ༔ མིག་
གཉིས་ལ། ཛ རྣ་བ་གཉིས་ལ། འོན། ཡན་ལག་བཞི་ལ། ཛཿཧཱུྃ་བཾ་ཧོ། ཉིང་ལག་བཞིར། ཞ་བཞི། རྐང་ཞབས་གཉིས་སུ། ཡ་གཉིས། འདོམ་པར་དུ། རཾ། སྤྱི་བོར། ནན། གཟུགས་སྔོ་སྐྱ་ཡན་ལག་ཕྲ་བ་སྐེམ་པ་བྲི་སྟེ། དེ་ཡང་གཟས་ཤི་
ན་གཟའི་གཟུགས། མུག་དུར་བུ་ག་ཤུད། རྨུག་དུར་བྲ་བ། རྦབ་གྲི་ཕྲག་བྱ། རང་མལ་དུ་ཤི་བ་གཡག །མ་བུ་མནོལ་གྲིར་ཤི་བ་རི་བོང་། གྲིར་ཤི་བ་ཤ་ཝ། ཤི་སྲི་མཛེ་མོ། ཆུར་ཤི་བ་ཆུ་བྱ། རབ་ཆད་མཛོ། རྒན་དུར་སྦྲེལ་རྣམས་ཀྱི་མགོ་
ཅན་བྲི། སྔགས་མགོ་ནི། ཕོ་ལིང་ཕྲག་པ་གཡས། མོ་ལིང་ཕྲག་པ་གཡོན། ཆུང་ལིང་སྤྱི་བོ། དགྲ་ལིང་རྐང་མཐིལ་ནས་བསྐོར། ལིངྒ་མེ་ཁར་གཡུག་རླུང་ལ་ཕྱར་ནས་ཚོན་སྐུད་ཀྱིས་བཅིངས་ལ་བཞག །ཕོ་ལ་ཕོ་ཤིང་སྟག་པའམ། སྐྱེར་པ་
ཤུག་པ། མོ་ལ་མོ་ཤིང་གླང་མའམ་ལྕང་མ། བྱིས་པ་ལོ་བདུན་ནས་ཉི་ཤུའི་བར་ལ། བུ་ཤིང་ཚར་བུ་ལ་བྱང་བུ་དགུ་བྱས་ལ་ཁྲག་གིས་ཡི་གེར་བྲིས་ཏེ་རིམ་པ་ལྟར། ཟ་འདྲེ་ཁུག །ཤི་གཤེད་ཁུག་སྲོག་གཅོད་ཁུག་དབུགས་ལེན་ཁུག་ཚེ་ལེན་

༄༅། །ཁུག །མདངས་ཕྲོག་ཁུག །གསོན་བདུད་ཁུག །གཤིན་ལྕག་ཁུག །ཤི་འདྲེ་ཤི་སྲི་ཁུག་ཅེས་སོགས་བྲིས་ལ་བཞག །ཤོག་བུའམ་ཤིང་བྱང་ལ་ཚེ་འདས་ཀྱི་མིང་ཡིག་ནྲྀ་དང་བཅས་པ་བྲིས། ཟན་ལིང་དང་བཅས་པ་རྣམས་
བཤམས༑ དེ་ནི་བཅའ་ཐབས་རྒྱས་པ་ཡིན་ནོ། །དེ་ཙམ་མི་ཐུབ་ན་ཐམས་ཅད་ལ་ཤི་སྲི་ཤ་བའི་མགོ་ཅན་གྱི་སྙིང་ཁར། ཪྣྲི་ཏྲི་དུ། ཡན་ལག་བཞི་ལ། ཛཿཧཱུྃཿབཾ་ཧོ༔ ཉིང་ལག་བཞིར། ཞ་བཞི། ལིངྒའི་མཐར་གནོད་བྱེད་དར་སྲི། དམ་སྲི། ཕོ་
སྲི༑ མོ་སྲི། ཆེ་སྲི། ཆུང་སྲི། རྒན་སྲི། གཞོན་སྲི། འགག་གྲི། མདའ་གྲི་མདུང་གྲི་སོགས་གང་ཡིན་ཁུག་མཱ་ར་ཡ་ཛ་ཛ༔ ཞེས་བྲིས་པ་དང་ཤིང་བྱང་ལྔས་ཆོག། །།ཤིན་ཏུ་བསྡུས་ན་ཤིང་བྱང་ལ། ཪྣྲི་ཏྲི་ཛ༔ ཞེས་བྲིས་པ་གཅིག་དང་ཟན་
ལིང་ཙམ་ལ་བསྟེན་ཀྱང་རུང་ངོ༌། །དེའི་ཅིའི་ཕྱིར་ཞེ་ན། གཅོད་ནི་དམིགས་པ་གཙོ་ཆེ་བས་སོ། །དེ་ནས་གཅོད་ཚོགས་སམ། ཁྲོས་མའི་གཞུང་བསྲངས་ལ། ཚོགས་ལས་སྐབས་སུ་གཤེད་འདུལ་འདི་བྱའོ།། ཕཊ། རང་ཉིད་སྐད་
ཅིག་གི་ངོ་བོ་མ་ཅིག་ལ། །རྣམ་པ་ཁྲོས་མ་སྐུ་མདོག་དམར་ནག་ཞལ་གཅིག་ཕྱག་གཉིས། སྤྱན་གསུམ་མཆེ་བ་བཞི་གཙིགས་པ། སྤྱན་གཡས་ཉི་མ། གཡོན་ཟླ་བ། །
དབུས་ཉི་ཟླ་སྤེལ་མའི་དཀྱིལ་འཁོར་གྱིས་སྲིད་པ་གསུམ་གཟིགས་པ། དབུ་སྐྲ་ཕྱེད་བཅིངས་པའི་ཟར་བུ་ལ་ལྕགས་སྲེག་གི་ཕུར་པ་རེ་རེས་བརྒྱན་པ། དུར་ཁྲོད་ཀྱི་

ཆས་བརྒྱད་ཀྱིས་བརྒྱན་ཅིང༌། ཞབས་གཡས་བསྐུམ་པས་རི་རབ་རྩེ་ནས་མནན་ཅིང་། ཞབས་གཡོན་བརྐྱང་བས་རྒྱ་མཚོ་གཏིང་ནས་དཀྲུག་པ། སྤྱི་བོ་ནས་ཕག་
རྒོད་ཀྱི་ཞལ་ངུར་སྒྲ་སྒྲོགས་པ། ལྷ་སྲིན་སྡེ་བརྒྱད་བྲན་དུ་ཁོལ་བ། ཕྱག་གཡས་མི་ལྤགས་ཀྱི་གཡང་གཞི་དང༌། གཡོན་མི་རྐང་གི་གླིང་བུ་འབུད་པ། འཁོར་རང་
དང་འདྲ་བའི་མཁའ་འགྲོ་སྡེ་བཞིས་བསྐོར་བའི། དབུའི་གཙུག་གི་ནམ་མཁར། སངས་རྒྱས་དང་བྱང་ཆུབ་སེམས་དཔའ་བླ་མ་ཡི་དམ་མཁའ་འགྲོའི་ཚོགས་ཐམས་
ཅད་༑ གཟུང་དང་དཔང་པོ་དྲང་ཤན་གྱི་ཚུལ་དུ་བཞུགས་པར་གྱུར། ཕཊ། ཀྱེ། དགོངས་ཤིག་སྐྱབས་གནས་དཀོན་མཆོག་གསུམ། །གསོན་ཅིག་ཡི་དམ་ཌཱ་ཀིའི་
ཚོགས༑ །ཉོན་ཅིག་འཇིག་རྟེན་དྲེགས་པའི་ཚོགས། །ང་ནི་མ་ཉེས་མ་ལེན་ནོ། །དང་པོ་བདག་གི་སེམས་མ་ཉེས། །བར་དུ་བདག་གི་ཁ་མ་ཉེས། །ཐ་མ་བདག་གི་
ལག་མ་ཉེས། །མ་ཉེས་གཟུ་དཔང་དཀོན་མཆོག་བཞུགས། །དཀོན་མཆོག་གཟུ་དཔང་མི་མཛད་རྒྱུས། །སྐྱབས་མགོན་རེ་ས་གཞན་ན་མེད། །ཡི་དམ་ལྷ་ཚོགས་

༄༅། །གཟུ་དང་དཔང༌། །ཡི་དམ་གཟུ་དཔང་མི་མཛད་རྒྱུས། །དངོས་གྲུབ་རེ་ས་གཞན་ན་མེད། །མཁའ་འགྲོ་ཆོས་སྐྱོང་གཟུ་དང་དཔང་། །ཌཱ་ཀི་གཟུ་
དཔང་མི་མཛད་རྒྱུས། །ཕྲིན་ལས་བསྒྲུབ་མཁན་གཞན་ན་མེད། །ལྷ་སྲིན་སྡེ་བརྒྱད་གཟུ་དང་དཔང་། །སྡེ་བརྒྱད་གཟུ་དཔང་མི་མཛད་རྒྱུ། །དྲང་ཤན་འབྱེད་མི་ལོག་
ན་མེད། །དམ་ཉམས་གཤེད་པོ་ལས་ངན་འདིས། །སངས་རྒྱས་བསྟན་པ་གཉེན་པོ་བཤིག །དཀོན་མཆོག་གསུམ་གྱི་དབུ་འཕང་སྨད། །བླ་མ་དམ་པའི་སྐུ་ལ་
བསྔོས༑ །གསང་སྔགས་ཟབ་མོའི་ཆོས་ལ་སྨད། །དམ་ཚིག་གཉེན་པོ་ཁྱད་དུ་བསད། །དགེ་བ་བཅུ་པོ་རྒྱབ་ཏུ་བསྐྱར། །མི་དགེ་བཅུ་པོ་དང་དུ་བླངས། །ཕུག་གི་ལྷ་
ལ་མནོལ་ལྕགས་ཕག །བར་གྱི་མི་ཡི་ཚེ་སྲོག་བརྐུས། །སྒོ་ཡི་ནོར་ལ་གོད་ཀ་བྱས། །ཞིང་གི་ལོ་ལ་སད་སེར་བཏང༌། །ཞིམ་མངར་ཟས་ཀྱི་གཡང་ལ་བརྐུས། །
བསམ་པའི་དོན་ལ་བསྟབས་བསྣོལ་བྱས། །ཏིང་ངེ་འཛིན་ལ་བྱིང་རྒོད་བཏང་། ཁྱོད་ཀྱིས་ལས་ངན་སྣ་ཚོགས་བྱས། །དེ་བས་བསྒྲལ་བའི་ཞིང་དུ་གྱུར། །ཞིང་བཅུ་

ཚང་པའི་ཤི་གཤེད་ཁྱོད། །བསྒྲལ་བའི་ཆོ་ག་བྱེད་པ་འདི། །ངན་སོང་གནས་ནས་འདྲེན་པའི་རྟགས། །མོན་རས་ལག་ལྕིབས་བྱས་པ་འདི། ཁྱོད་བདེ་ཆེན་ལམ་ལ་
འགོད་པའི་རྟགས། །དུག་ཤོག་ངོས་ལ་བྲིས་པ་འདི། །ལས་ངན་སྒྲིབ་པ་སྦྱོང་བའི་རྟགས། །སྒྲོ་རྐང་སྨྱུ་གུས་བྲིས་པ་འདི། །ཐུགས་རྗེའི་ལྕགས་ཀྱུས་འཛིན་པའི་
རྟགས༑ ཁྲག་སྣའི་སྣག་ཚས་བྲིས་པ་དེ། །ཐར་པའི་ལམ་ལ་འཁྲིད་པའི་རྟགས། །འདུག་ས་ཧོ་ཁུང་བཅས་པ་དེ། །གཞལ་ཡས་ཁང་དུ་འགོད་པའི་རྟགས། །དུག་
ཤིང་གཙང་གིས་བསྐོར་བ་དེ། །དུག་ལྔའི་སྒྲིབ་པ་སྦྱོང་བའི་རྟགས། །ཟུར་གསུམ་མདའ་གསུམ་མདའ་ཁྲི་བྱས། །དུག་གསུམ་གཏན་ནས་སྤྱོད་པའི་རྟགས། །རྫ་ས་
སྣ་སྣ་ཚོགས་བསགས་པ་འདི། །རྟེན་འབྲེལ་ཐབས་ལ་མཁས་པའི་རྟགས། །ཨེ་མ་གཤེད་པོ་སྙིང་རེ་རྗེ། །མི་དགེ་བཅུ་པོ་སྤྱད་སྤྱད་ནས། །སྲོག་གཅོད་དབུགས་
ལེན་བྱས་བྱས་ནས། །ངན་སོང་གསུམ་དུ་ལྟུང་གིས་དོག །སྙིང་རྗེས་བསྒྲལ་བའི་དམ་ཚིག་ནི། །བསད་ཅིང་མནན་པ་མ་ཡིན་ཏེ། །བསྒྲལ་ནས་གྲོལ་བར་བྱ་བའི་

༄༅། །ཕྱིར། །ལྷ་དང་སྲུང་མ་ཐམས་ཅད་ཀྱིས། །རྣལ་འབྱོར་བདག་གི་སྡོང་གྲོགས་མཛོད། །ཞེས་བརྗོད་པས་གཤེད་པོ་རྒྱབ་བརྟེན་ཐམས་ཅད་དང་བྲལ་བར་བསམ་ལ། །ཕཊ།
བྱའོ༑ །དེ་ནས་འདུལ་ཆས་དམིགས་པ་ནི། ཕཊ། གཤེད་གཞི་མི་ལྤགས་ཀྱི་གཡང་གཞི་ས་གཞི་ཁྱབ་པའི་སྟེང་དུ། གཉེན་རྡོ་མི་མགོའི་སྒྱེད་པུ་གསུམ་གྱི་སྟེང་དུ། སླ་ང་དམྱལ་
བའི་ཟངས་དམར་ཁྲོ་ཆུ་ཁོལ་མས་གང་བ། གཤེད་སྒྲོ་མི་ལྤགས་ཀྱི་གླིང་བུ་དབུགས་ཐུབ་པ། གཤེད་བྲེང་བ་སུ་ཏའི་ཞགས་པ་འདོམས་པ་དགུ་པ། གཞན་ཡང་
གཅོད་པའི་སྟ་རེ། བརྔའ་བའི་ཟོར་བ། རྒྱབ་པའི་མདའ་མདུང་། གཡབ་པའི་རྔ་མ། བརྡུང་བའི་ཐོ་བ། བྲབ་པའི་ཐུན་རྫས། འདེབས་པའི་ཕུར་པ། བརྡུང་ཤ་ལག་
པ་དང་བཅས་པ་ཐམས་ཅད། མེ་འབར་ཞིང་ཚ་ཚ་འཕྲོ་བ། རེག་པ་ཙམ་གྱིས་རྡུལ་དུ་བརླགས་པའི་ནུས་པ་དང་ལྡན་པར་གྱུར། ཕཊ། ལིངྒ་མི་དམིགས་པ་ལས། ཤི་
སྲི་མཛོ་མོའི་སོགས་གང་བྲིས། མགོ་ཅན། མིག་ཤི་མིག །ལག་པ་གཡས་པས་བྲང་བརྡུངས་ཞིང་གཡོན་པས་སྐྲ་འབལ་བ། རྐང་ལག་ལྕགས་སུ་བཅུག་པ། བུ་ག་དགུ་ནས་

ཁྲག་འཛག་པ། སྔོ་ལ་ཧམ་པ། སྐེམ་ལ་རིད་པ། གཅེར་བུ་འདར་ཕྲི་ལི་ལི་བྱེད་པ། དེའི་སྙིང་ཁའི་སྲོག་ཡིག་ལས་འོད་ཟེར་འཕྲོས་པས། ཟ་འདྲེ་ཤི་གཤེད་ཐམས་
ཅད་ཤ་རུལ་ལ་སྦྲང་མ་ལྟར་འདུས་ནས་སིབ་སིབ་ཐིམ་པའི་རང་བཞིན་ཅན་དུ་གྱུར། ཕཊ། ན་མོ་རྗེ་བཙུན་གྲུབ་ཐོབ་གཅོད་ཡུལ་བརྒྱུད་པའི་བླ་མ་དམ་པ་རྣམས་ཀྱི་
བཀའ་བདེན་པ་དང་། དཀོན་མཆོག་གསུམ་གྱི་བཀའ་བདེན་པ་དང༌། མ་ཆོས་སྐུ་ཡེ་ཤེས་ཀྱི་མཁའ་འགྲོ་ཡུམ་ཆེན་མོའི་ལྷ་ཚོགས་འཁོར་དང་བཅས་པའི་བཀའ་
བདེན་པ་དང་། ལོངས་སྐུ་ཡེ་ཤེས་ཀྱི་མཁའ་འགྲོ་ཐུགས་རྗེ་ཁྲོས་མ་ནག་མོའི་ལྷ་ཚོགས་རྣམས་ཀྱི་བཀའ་བདེན་པ་དང་། སྤྲུལ་སྐུ་ཡེ་ཤེས་ཀྱི་མཁའ་འགྲོ་ཨ་མ་ལབ་
ཀྱི་སྒྲོན་མའི་བཀའ་བདེན་པ་དང༌། བདེན་པ་ཆེན་པོའི་མཐུས། སྤྱིར་སངས་རྒྱས་བསྟན་པའི་སྤྱི་དགྲ། དཔལ་ལྡན་བླ་མ་དམ་པའི་སྐུ་དགྲ། རྣལ་འབྱོར་པ་བདག་གི་
དགོས་དགྲ། ཁྱད་པར་དུ་ཡང་ཚེ་ལས་འདས་ཆྒེེ་ཞེས་བྱ་བའི་དང་པོ་ནད་ཀྱི་སྣ་འདྲེན་པ། བར་དུ་ནད་ཀྱི་ཚང་བཅའ་བ། ཐ་མ་ནད་ཀྱིས་སྲོག་འཕྲོག་པ། གཤིན་པོ་

༄༅། །གནས་མི་བདེ་ཞིང་། གསོན་པོ་བཀྲ་མི་ཤིས་པར་བྱེད་པའི་ཟ་འདྲེ་ཤི་གཤེད། སྲོག་གཅོད་དབུགས་ལེན། ཚེ་ལེན་མདངས་འཕྲོག །གསོན་
བདུད་གཤིན་ལྕགས། ཆེ་སྲི་ཆུང་སྲི་དར་སྲི་དུར་སྲི་སྒབ་འདྲེ་གནོད་བྱེད་གང་ཡིན་པ་ཐམས་ཅད། མཐོ་རི་བོའི་རྩེ། དམའ་རྒྱ་མཚོའི་གཏིང་། ས་འོག་ས་སྟེང་ས་བླ་
བར་མ། སྲིད་པ་གསུམ་གར་གནས་ཀྱང་། སྐད་ཅིག་རང་དབང་མེད་པར་གཟུགས་ལིངྒ། ཕང་བུ་འདི་ཉིད་ལ་ཁུག་ཅིག་བཛྲ་ཨངྐུ་ཤ་ཛ༔ བཛྲ་པཱ་ཤ་ཧཱུྃ། བཛྲ་སྤོ་ཊ་
པཾ༑བཛྲ་གཎྜེ་ཧོ༔ བཛྲ་ཨ་བྷེ་ཤ་ཡ་ཨ ཕཊ་ཕཊ་ཕཊ། ཅེས་རྐང་དུང་འབུད། ཌཱ་དྲིལ་དྲག་ཏུ་འཁྲོལ། བཀུག་གཞུག་ལན་གསུམ་བྱས་ལ་ལིངྒ་བྱང་བུ་རྡེའུ་རྣམས་སྒྲོ་བར་བཅུག་ནས་སེ་ཆིངས་མདུད་བྱས་ལ། །
གཅོད་གཡོག་པས་སྟྭ་རེ་ཕྲག་པ་གཡོན་ལ་གཟར། བྲེང་པ་གྲུ་མོ་གཡོན་ན་བཀོན། ཟོར་བ་ལག་པ་གཡོན་དུ་ཐོགས། ལག་གཡས་གཤེད་སྒྲོ་བ་ཟུང་ནས་ལང་ཏེ་འདུག ཁ་ཤར་དུ་གྱུ། ཧཱུཾ་ང་ནི་ཁྲོས་མ་ནག་མོའི་སྐུ། །སྲིད་
གསུམ་འདུལ་བའི་མཐུ་མོ་ཆེ། །ཕག་ཞལ་གཟུགས་མེད་ཁམས་སུ་ངུར། །སྐུ་སྟོད་གཟུགས་ཁམས་གནས་སུ་འགྱིངས། །སྐུ་སྨད་འདོད་ཁམས་གནས་སུ་རོལ། །

ཞབས་ཀྱིས་ངན་སོང་གསུམ་པོ་མནན། །མི་ཤ་གཤེད་ལ་བརྡབ་པའི་ཕྱིར། །སྤྲུལ་པའི་ཕོ་ཉས་སྟོང་གསུམ་གང་། །སྐུ་ལས་སྤྲུལ་པའི་ཕོ་ཉ་ནི། །ལྕགས་ཀྱི་སྤྱང་ཀི་
སྔོན་མོ་ལ། །དུང་གི་བུད་མེད་དཀར་མོས་ཆིབས། །བླ་བྱ་དཀར་པོ་གླད་ན་ལྡིང༌། །བླ་ཁྱི་དཀར་པོ་རོལ་དུ་ཁྲིད། །བླ་འཛིན་དྲ་བ་རྒྱབ་ན་ཁུར། །གཤེད་སྟྭ་ཁ་ཆེ་
ཕྲག་ལ་གཟར། །གཤེད་ཟོར་འགུགས་མོ་ལག་ན་ཐོག །གཤེད་སྒྲོ་རླུང་ཐུབ་མཆན་དུ་བཅུགས། །གཤེད་བྲེང་འདོམ་དགུ་གྲུ་ལ་བཀོན། །མི་ཤ་གཤེད་ལ་བརྡབ་
པའི་ཕྱིར། །གནོད་བྱེད་ཟ་འདྲེ་ཤི་གཤེད་འདི། །ཤར་གྱི་ཕྱོགས་ནས་ཁུག་ལ་ཤོག །མི་ལྤགས་གཡང་གཞིས་བརྡེབས་ལ་ཤོག །གཤེད་སྟ་ཁ་ཆེ་རྒྱོབ་ལ་ཤོག །
གཤེད་ཟོར་འགུག་མོས་ཟུང་ལ་ཤོག །གཤེད་སྒྲོ་རླུང་ཐུབ་ནང་དུ་ཆུག །གཤེད་བྲེང་འདོམ་དགུས་བསྡོམས་ལ་ཤོག །བླ་འཛིན་བྲ་བས་དྲིལ་ལ་ཤོག །སྐད་ཅིག་
ཉིད་ལ་འདིར་ཁུག་ཅིག །ༀ་བཛྲ་བྷ་རཱ་ཧི། ཀྲོ་ཏི་ཀཱ་ལི། ཧ་རི་ནི་ས། གནོད་བྱེད་ཟ་འདྲེ་ཤི་གཤེད་སྲོག་གཅོད་དབུགས་ལེན། ཤི་འདྲེ་ཤི་སྲི་གསོན་བདུད་གཤིན་

༄༅། །ལྕགས་ཐམས་ཅད་ཪྣྲྀ་ཏྲི་ཨཾ་ཀུ་ཤ་ཛ་ཛཿ ཕཊ་ཕཊ་ཕཊ། ཅེས་ཤར་ངོས་སུ་གཤེད་སྒྲོ་བརྡབས་བཅུག་ནས། །སླ་ངའི་ཁ་ན་གྲི་སོ་ཡར་ཁ་ཟད་པའི་སྟེང་དུ་བྱོ་བར་བྱའོ། །ཚེ་འདས་ཀྱི་
མིང་རྡེའུ་དང་། གཟུགས་བརྙན་ཡོད་ན་ཡར་གཞིས་འགྲམ་དུ་བཞག །བྱང་བུ་རྣམས་ཕོ་ཡིན་ན་ཁ་སྦུབ་པ་རྣམས་ཁུག་པ་ཡིན། མོ་ཡིན་པ་ཁ་ཡར་བསྟན་ན་ཁུག་པ་ཡིན། ཁུག་པ་རྣམས་ཧོ་ཁུང་ནང་དུ་བཅུག་སྟེ། ཕཊ། བྲུབ་ཁུང་
གནམ་ལྕགས་ཀྱི་ཁ་སྒྲོམ། ཁ་དོག་ཅིང་མཐིལ་ཡང་པ། །ཞེ་སྡང་གིས་མེ་འབར་བ། །གཏི་མུག་གིས་མུན་པ་འཐིབས་པ། །ཟིན་ནས་ཐར་པ་མེད་པའི་ནང་དུ། །
གནོད་བྱེད་ཟ་འདྲེ་ཤི་གཤེད་ཐམས་ཅད་ཚུད་ནས། །གཙང་རྣམས་ལས་ཀྱི་མཁའ་འགྲོ་མར་གྱུར་པས་བསྲུང་ནས་འབྲོས་དབང་མེད་པར་གྱུར། ཕཊ་ཕཊ་ཕཊ། ཅེས་
བྲུབ་ཁུང་དུ་བཅུག །ཤོག་ལིང་ཡང་བཅུག་སླར་ཟན་ལིང་གཅིག་དང་བྱང་བུ་ལྷག་མ་རྣམས་སྒྲོ་བར་བླུགས་ལ། སྔར་ལྟར་ལྷོ་རུ། ཧཱུྃ་མ་ཅིག་ཁྲོས་མ་ནག་མོ་ཡི། །ཡོན་ཏན་སྤྲུལ་པའི་ཕོ་ཉ་ནི། །ལྕགས་ཀྱི་
སྤྱང་ཀི་སྔོན་མོ་ལ། །གསེར་གྱི་བུད་མེད་སེར་མོས་ཆིབས། །བླ་བྱ་སེར་པོ་ཀླད་ན་ལྡིང་། །བླ་ཁྱི་སེར་པོ་རོལ་དུ་ཁྲིད། །བླ་འཛིན་དྲ་བ་རྒྱབ་ན་ཁུར། །གཤེད་སྟྭ་ཁ་

ཆེ་ཕྲག་ལ་གཟར། །གཤེད་ཟོར་འགུག་མོ་ལག་ཏུ་ཐོག །གཤེད་སྒྲོ་རླུང་ཐུབ་མཆན་དུ་བཅུགས། །གཤེད་བྲེང་འདོམ་དགུ་གྲུ་ལ་བཀོན། །མི་ཤ་གཤེད་ལ་བརྡབ་
པའི་ཕྱིར། །གནོད་བྱེད་ཟ་འདྲེ་ཤི་གཤེད་འད། །ལྷ་ཡི་ཕྱོགས་ནས་ཁུག་ལ་ཤོག །མི་ལྤགས་གཡང་གཞི་བརྡོབས་ལ་ཤོག །གཤེད་སྟྭ་ཁ་ཆེ་རྒྱོབ་ལ་ཤོག །གཤེད་
ཟོར་འགུག་མོས་ཟུང་ལ་ཤོག །གཤེད་སྒྲོ་རླུང་ཐུབ་ནང་དུ་ཆུག །གཤེད་བྲེང་འདོམ་དགུས་བསྡོམས་ལ་ཤོག །བླ་འཛིན་དྲ་བས་དྲིལ་ལ་ཤོག །སྐད་ཅིག་ཉིད་ལ་
འདིར་ཁུག་ཅིག །ༀ་བཛྲ་བྷ་རཱ་ཧཱི་སོགས་འགྲེའོ། །ཕཊ། ཤར་སོགས་གང་ལྟར་དང་། བྱོས་ནས་གྱུ་བ་ཧོཾ་ཁུང་དུ་བླུགས། མ་རྒྱུ་རྣམས་སྔར་ལྟར་ནུབ་ཏུ། ཨོ་མ་ཅིག་ཁྲོས་མ་ནག་མོ་ཡི། །གསུང་
ལས་སྤྲུལ་པའི་ཕོ་ཉ་ནི། །ལྕགས་ཀྱི་སྤྱང་ཀི་སྔོན་མོ་ལ། །བྱི་རུའི་བུད་མེད་དམར་མོ་ཆིབས། །བླ་བྱ་དམར་པོ་ཀླད་ན་ལྡིང་། །བླ་ཁྱི་དམར་པོ་རོལ་དུ་ཁྲིད། །བླ་
འཛིན་བྲོ་བ་རྒྱབ་ན་ཁུར། །གཤེད་སྟྭ་ཁ་ཆེ་ཕྲག་ལ་གཟར། །གཤེད་ཟོར་འགུག་མོ་ལག་ན་ཐོག །གཤེད་སྒྲོ་རླུང་ཐུབ་མཆན་དུ་བཅུག །གཤེད་བྲེང་འདོམ་དགུ་གྲུ་

༄༅། །ལ་བཀོན། །མི་ཤ་གཤེད་ལ་བརྡབ་པའི་ཕྱིར། །གནོད་བྱེད་ཟ་འདྲེ་ཤི་གཤེད་འདི། །ནུབ་ཀྱི་ཕྱོགས་ནས་ཁུག་ལ་ཤོག །མི་ལྤགས་གཡང་
གཞིས་བརྡོབས་ལ་ཤོག །གཤེད་སྟྭ་ཁ་ཆེ་རྒྱོབ་ལ་ཤོགཱ །གཤེར་ཟོར་འགུག་མོས་ཟུང་ལ་ཤོག །གཤེད་སྒྲོ་རླུང་ཐུབ་ནང་དུ་ཆུག །གཤེད་བྲེང་འདོམ་དགུས་
བསྡམས་ལ་ཤོག །བླ་འཛིན་དྲ་བས་དྲིལ་ལ་ཤོག །སྐད་ཅིག་ཉིད་ལ་འདིར་ཁུག་ཅིག །ཨོཾ་བཛྲ་བྷ་རཱ་ཧཱི་སོགས་ཕཊ། ཤར་སོགས་ཐམས་ཅད་གོང་ལྟར་བྱ། མ་གྲུ་བསྔར་ལྟར་བྱང་དུ། །
ཧཱུཾ་མ་ཅིག་ཁྲོས་མ་ནག་མོ་ཡི། །ཕྲིན་ལས་སྤྲུལ་པའི་ཕོ་ཉ་ནི། །ལྕགས་ཀྱི་སྤྱང་ཀི་སྔོན་མོ་ལ། །གཡུ་ཡི་བུད་མེད་ལྗང་མོས་ཆིབས། །བླ་བྱ་ལྗང་ཁུ་ཀླད་ན་ལྡིང༌། །བླ་
ཁྱི་ལྗང་ཁུ་རོལ་དུ་ཁྲིད། །བླ་འཛིན་དྲ་བ་རྒྱབ་ན་ཁུར། །གཤེད་སྟ་ཁ་ཆེ་ཕྲག་ལ་གཟར། །གཤེད་ཟོར་འགུགས་མོ་ལག་ན་ཐོག །གཤེད་སྒྲོ་རླུང་ཐུབ་མཆན་དུ་
བཅུག ༑གཤེད་བྲེང་འདོམ་དགུ་གྲུ་ལ་བཀོན། །མི་ཤ་གཤེད་ལ་བརྡབ་པའི་ཕྱིར། །གནོད་བྱེད་ཟ་འདྲེ་ཤི་གཤེད་འདི། །བྱང་གི་ཕྱོགས་ནས་ཁུག་ལ་ཤོག །མི་

ལྤགས་གཡང་གཞིས་བརྡོབས་ལ་ཤོག །གཤེད་སྟྭ་ཁ་ཆེ་རྒྱོབ་ལ་ཤོག །གཤེད་ཟོར་འགུག་མོས་ཟུང་ལ་ཤོག །གཤེད་སྒྲོ་རླུང་ཐུབ་ནང་དུ་ཆུག །གཤེད་བྲེང་འདོམ་
དགུས་བསྡམས་ལ་ཤོག །བླ་འཛིན་དྲ་བས་དྲིལ་ལ་ཤོག །སྐད་ཅིག་ཉིད་ལ་འདིར་ཁུག་ཅིག །ༀ་བཛྲ་བྷ་རཱ་ཧཱི་ཀྲོ་ཏ་ཀཱ་ལི་སོགས་ཕཊ། ཤར་སོགས་ཐམས་ཅད་གོང་ལྟར་བྱ། །
མཚམས་བཞི་སྟེང་འོག་ཏུ། ཧཱུྃ་མ་ཅིག་ཁྲོས་མ་ནག་མོ་ཡི། །ཐུགས་ལས་སྤྲུལ་པའི་ཕོ་ཉ་ནི། །ལྕགས་ཀྱི་སྤང་ཀི་སྔོན་མོ་ལ། །མཐིང་གི་བུད་མེད་སྔོན་མོས་ཆིབས། །བླ་བྱ་
སྔོན་མོ་ཀླད་ན་ལྡིང༌། །བླ་ཁྱི་སྔོན་པོ་རོལ་ཏུ་ཁྲིད། །བླ་འཛིན་དྲ་བ་རྒྱབ་ན་ཁུར། །གཤེད་སྟྭ་ཁ་ཆེ་ཕྲག་ལ་གཟར། །གཤེད་ཟོར་འགུག་མོ་ལག་ན་ཐོག །གཤེད་སྒྲོ་
རླུང་ཐུབ་མཆན་དུ་བཅུག །གཤེད་བྲེང་འདོམ་དགུ་གྲུ་ལ་བཀོན། །མི་ཤ་གཤེད་ལ་བརྡབ་པའི་ཕྱིར། །གནོད་བྱེད་ཟ་འདྲེ་ཤི་གཤེད་འདི། །མཚམས་བཞི་སྟེང་འོག་
ཀུན་ནས་ཁུག །མི་ལྤགས་གཡང་གཞི་བརྡོབས་ལ་ཤོག །གཤེད་སྟྭ་ཁ་ཆེ་རྒྱོབ་ལ་ཤོག །གཤེད་ཟོར་འགུག་མོས་ཟུང་ལ་ཤོག །གཤེད་སྒྲོ་རླུང་ཐུབ་ནང་དུ་ཆུག །

༄༅། །གཤེད་བྲེང་འདོམ་དགུས་བསྡམས་ལ་ཤོག །བླ་འཛིན་དྲ་བས་དྲིལ་ལ་ཤོག །སྐད་ཅིག་ཉིད་ལ་འདིར་ཁུག་ཅིག །འགུགས་སྔགས་ཕཊ། ཤར་སོགས་
ཐམས་ཅད་གོང་ལྟར་བྱ། ད་རུང་བྱང་བུ་མ་ཁུགས་པ་གདའ་ན་དང་། ཟན་ལིང་སྒྲོ་བར་བཅུག་ལ་གབ་སྐུངས་ཕུད་ཕྱིར་ཁྱིམ་མགོ་མཇུག་ཐམས་ཅད་བརྡེབ་བཅོལ་ཞིང༌། འདི་སྐད་གྱེར་རོ། །ཧཱུཾ་ང་ནི་ཁྲོས་མ་ནག་མོའི་སྐུ། །
ཁམས་གསུམ་འདི་ན་ང་དབང་ཆེ། །གཤེད་པོ་ལས་ངན་སྡིག་ཆེན་ཁྱོད། ཁྱོད་ལ་སྐུངས་པའི་ཡུལ་ཡང་མེད། ཁྱོད་ལ་གབ་པའི་ས་ཡང་མེད། ཁྱོད་ས་ཡི་ཁམས་ལ་
གབ་སྙམ་ན། །སེར་པོའི་རིགས་ལ་སྐྱངས་སྙམ་ན། །ས་འདི་ཡུམ་ཆེན་སངས་རྒྱས་སྤྱན། །དེ་ཡང་ངའི་སྤྲུལ་པ་ཡིན། །མཁའ་འགྲོ་མང་པོ་ས་ལྟར་གཡོ། །སེར་མོ་
རིན་ཆེན་མཁའ་འགྲོ་མ། ཁྲི་འབུམ་བྱེ་བ་ས་ཡའི་ཚོགས། ཁྱོད་ཀྱི་ཐུགས་དམ་དུས་ལ་བབ། །གཤེད་པོ་གབ་པའི་གབ་སྐུངས་ཕུད། །ལྕགས་ཀྱུ་འབར་བས་སྙིང་
ནས་ཟུང་། །ཞགས་པ་འབར་བས་མགུལ་ནས་བསྡོམས། །ལྕགས་སྒྲོགས་འབར་བས་ཡན་ལག་ཆིངས། །དྲིལ་བུ་འབར་བས་མྱོས་སུ་ཆུག །ལས་ཀྱི་རླུང་གིས་རྒྱབ་

ནས་དེད། །བསྐལ་པའི་མུན་པས་མདུན་ནས་སུས། །གཟུགས་བརྙན་ལིངྒ་འདི་ལ་ཁུག །མིང་ཡིག་བྱང་བུ་འདི་ལ་བསྟིམ། །རང་དབང་མེད་པར་འདིར་ཁུག་ཅིག ། །
ཕཊ༑ ཧཱུཾ་ང་ནི་ཁྲོས་མ་ནག་མོའི་སྐུ། ཁམས་གསུམ་འདི་ན་ང་དབང་ཆེ། །གཤེད་པོ་ལས་ངན་སྡིག་ཆེན་ཁྱོད། ཁྱོད་ལ་སྐུངས་པའི་ཡུལ་ཡང་མེད། ཁྱོད་ལ་གབ་
པའི་ས་ཡང་མེད། ཁྱོད་ཆུ་ཡི་ཁམས་ལ་གབ་སྙམ་ན། །སྔོན་པོའི་རིགས་ལ་སྐུངས་སྙམ་ན། །ཆུ་འདི་ཡུམ་ཆེན་མ་མ་ཀི །དེ་ཡང་ང་ཡི་སྤྲུལ་པ་ཡིན། །མཁའ་འགྲོ་
མང་པོ་ཆུ་ལྟར་འཁྲུག །སྔོན་མོ་རྡོ་རྗེ་མཁའ་འགྲོ་མ། ཁྲི་འབུམ་བྱེ་བ་ས་ཡའི་ཚོགས། ཁྱོད་ཀྱིས་ཐུགས་དམ་དུས་ལ་བབ། །གཤེད་པོ་གབ་པའི་གབ་སྐུངས་ཕུད། །
ལྕགས་ཀྱུ་འབར་བས་སྙིང་ནས་ཟུང་། །ཞགས་པ་འབར་བས་མགུལ་ནས་བསྡོམས། །ལྕགས་སྒྲོགས་འབར་བས་ཡན་ལག་ཆིངས། །དྲིལ་བུ་འབར་བས་མྱོས་སུ་
ཆུག ༑ལས་ཀྱི་རླུང་གིས་རྒྱབ་ནས་དེད། །བསྐལ་པའི་མུན་པས་མདུན་ནས་སུས། །གཟུགས་བརྙན་ལིངྒ་འདི་ལ་ཁུག །མིང་ཡིག་བྱང་བུ་འདི་ལ་སྟིམ། །རང་དབང་

༄༅། །མེད་པར་འདིར་ཁུག་ཅིག །ཕཊ། ཧཱུཾ་ང་ནི་ཁྲོས་མ་ནག་མོའི་སྐུ། ཁམས་གསུམ་འདི་ན་ང་དབང་ཆེ། །གཤེད་པོ་ལས་ངན་སྡིག་ཆེན་ཁྱོད། ཁྱོད་
ལ་སྐུངས་པའི་ཡུལ་ཡང་མེད། ཁྱོད་ལ་གབ་པའི་ས་ཡང་མེད། ཁྱོད་མེ་ཡི་ཁམས་ལ་གབ་སྙམ་ན། །དམར་པོའི་རིགས་ལ་སྐུངས་སྙམ་ན། །མེ་འདི་ཡུམ་ཆེན་གོས་
དཀར་མོ། །དེ་ཡང་ང་ཡི་སྤྲུལ་པ་ཡིན། །མཁའ་འགྲོ་མང་པོ་མེ་ལྟར་འབར། །དམར་མོ་པདྨ་མཁའ་འགྲོ་མ། ཁྲི་འབུམ་བྱེ་བ་ས་ཡའི་ཚོགས། ཁྱོད་ཀྱི་ཐུགས་དམ་
དུས་ལ་བབ། །གཤེད་པོ་གབ་པའི་གབ་སྐུངས་ཕུད། །ལྕགས་ཀྱུ་འབར་བས་སྙིང་ནས་ཟུང་། །ཞགས་པ་འབར་བས་མགུལ་ནས་བསྡོམས། །ལྕགས་སྒྲོགས་འབར་
བས་ཡན་ལག་ཆིངས། །དྲིལ་བུ་འབར་བས་མྱོས་སུ་ཆུག །ལས་ཀྱི་རླུང་གིས་རྒྱབ་ནས་དེད། །བསྐལ་པའི་མུན་པས་མདུན་ནས་སུས། །གཟུགས་བརྙན་ལིངྒ་འདི་
ལ་ཁུག །མིང་ཡིག་བྱང་བུ་འདི་ལ་བསྟིམ། །རང་དབང་མེད་པར་འདིར་ཁུག་ཅིག །ཕཊ། ཧཱུཾ་ང་ནི་ཁྲོས་མ་ནག་མོའི་སྐུ། ཁམས་གསུམ་འདི་ན་ང་དབང་ཆེ། །

གཤེད་པོ་ལས་ངན་སྡིག་ཆེན་ཁྱོད། ཁྱོད་ལ་སྐུངས་པའི་ཡུལ་ཡང་མེད། ཁྱོད་ལ་གབ་པའི་ས་ཡང་མེད། ཁྱོད་རླུང་གི་ཁམས་ལ་གབ་སྙམ་ན། །ལྗང་ཁུའི་རིགས་ལ་
སྐུངས་སྙམ་ན། །རླུང་འདི་ཡུམ་ཆེན་དམ་ཚིག་སྒྲོལ། །དེ་ཡང་ང་ཡི་སྤྲུལ་པ་ཡིན། །མཁའ་འགྲོ་མང་པོ་རླུང་ལྟར་འཚུབས། །ལྗང་ཁུ་ལས་ཀྱི་མཁའ་འགྲོ་མ། ཁྲི་
འབུམ་བྱེ་བ་ས་ཡའི་ཚོགས། ཁྱོད་ཀྱི་ཐུགས་དམ་དུས་ལ་བབ། །གཤེད་པོ་གབ་པའི་གབ་སྐུངས་ཕུད། །ལྕགས་ཀྱུ་འབར་བས་སྙིང་ནས་ཟུང་། །ཞགས་པ་འབར་
བས་མགུལ་ནས་བསྡོམས། །ལྕགས་སྒྲོགས་འབར་བས་ཡན་ལག་ཆིངས། །དྲིལ་བུ་འབར་བས་མྱོས་སུ་ཆུག །ལས་ཀྱི་རླུང་གིས་རྒྱབ་ནས་དེད། །བསྐལ་པའི་མུན་
པས་མདུན་ནས་སུས། །གཟུགས་བརྙན་ལིངྒ་འདི་ལ་ཁུག །མིང་ཡིག་བྱང་བུ་འདི་ལ་བསྟིམ། །རང་དབང་མེད་པར་འདིར་ཁུག་ཅིག །ཕཊ། ཧཱུཾ་ང་ནི་ཁྲོས་མ་ནག་
མོའི་སྐུ། ཁམས་གསུམ་འདི་ན་ང་དབང་ཆེ། །གཤེད་པོ་ལས་ངན་སྡིག་ཆེན་ཁྱོད། ཁྱོད་ལ་སྐུངས་པའི་ཡུལ་ཡང་མེད། ཁྱོད་ལ་གབ་པའི་ས་ཡང་མེད། ཁྱོད་ནམ་

༄༅། །མཁའི་ཁམས་ལ་གབ་སྙམ་ན། །སྟོང་པའི་རིགས་ལ་སྐུངས་སྙམ་ན། །ནམ་མཁའི་ཡུམ་ཆེན་དབྱིངས་ཕྱུག་མ། །དེ་ཡང་ང་ཡི་སྤྲུལ་པ་ཡིན། །
མཁའ་འགྲོ་མང་པོ་མཁའ་ལྟར་ཁྱབ། །དཀར་མོ་སངས་རྒྱས་མཁའ་འགྲོ་མ། ཁྲི་འབུམ་བྱེ་བ་ས་ཡའི་ཚོགས། ཁྱོད་ཀྱིས་ཐུགས་དམ་དུས་ལ་བབ། །གཤེད་པོ་གབ་
པའི་གབ་སྐུངས་ཕུད། །ལྕགས་ཀྱུ་འབར་བས་སྙིང་ནས་ཟུང་། །ཞགས་པ་འབར་བས་སྙིང་ནས་ཟུང་། །ཞགས་པ་འབར་བས་མགུལ་ནས་བསྡོམས། །ལྕགས་
སྒྲོགས་འབར་བས་ཡན་ལག་ཆིངས། །དྲིལ་བུ་འབར་བས་མྱོས་སུ་ཆུག །ལས་ཀྱི་རླུང་གིས་རྒྱབ་ནས་དེད། །བསྐལ་པའི་མུན་པས་མདུན་ནས་སུས། །གཟུགས་
བརྙན་ལིངྒ་འདི་ལ་ཁུག །མིང་ཡིག་བྱང་བུ་འདི་ལ་བསྟིམ། །རང་དབང་མེད་པར་འདིར་ཁུག་ཅིག །ཕཊ། ཅེས་གབ་སྐུངས་ཕུད་ནས་བྱའོ། །ད་རུང་ཡང་མ་ཁུག་པ་གདའ་ན་ཡར་བླུགས།
ད་རུང་ཟན་ལིང་གཅིག་དང་ཤོག་ལིང་ཡང་སླང་ནས་སྒྲོ་བར་བཅུག་ལ། གདོང་ཆེན་བཞིའི་བསྐུལ་གྱིས་བཀུག་ཅིང་བསྒྲལ་བ་ནི། གཤེད་སྒྲོ་དེ་གཤེད་བྲེང་གིས་བཅིངས་ལ་མི་རུས་མི་གཅིག་པ་གཉིས་ཀྱིས་ཕར་འཐེན་ཚུར་འཐེན་བྱེད་ཅིང་

གཉིས་ཀས་ཕྱིང་བའི་སྣེ་མོ་ནས་འཐེན་ཞིང་ཕྱོགས་བཞིར་བརྡེབས་བཅུག་སྟེ། གདོང་ཆེན་རྣམས་ཀྱིས་ཕྱོགས་སོ་སོ་ནས་གཡང་གཞི་བརྡེབས་ཞིང་དེད་ནི་བྱུང་བ། ལས་བྱེད་དམར་མོ་ཟངས་ཞགས་འཛིན་པ་གཉིས་ཀྱིས་ཞགས་འཛིན་པ་
གཉིས་ཀྱིས་ཞགས་པ་འཕོང་བས་རྐེ་ལ་ཐེབས་ནས་ཕར་འཐེན་ཚུར་འཐེན་བྱས་པས། སྐད་ངན་ཙེ་རེ་རེ་བྱེད་པར་བསྒོམ་ཞིང་འདི་སྐད་དོ། ཧཱུྃ་མ་ཡུམ་ཆེན་ཐུགས་ལས་སྤྲུལ་པའི་སྲས། །མ་ཅིག་ཇོ་མོ་རྣལ་
འབྱོར་མ། །ཕ་རོལ་ཕྱིན་པའི་གྲུབ་ཐོབ་མ། །སྐལ་ལྡན་ཡོངས་ཀྱི་རྒྱུད་གྲོལ་མ། །ཐུགས་དམ་བསྐུལ་ལོ་མཁའ་འགྲོའི་ཚོགས། །སངས་རྒྱས་མཁའ་འགྲོའི་དུས་ལ་
བབ༑ ཁྲོས་མ་ནག་མོའི་དུས་ལ་བབ། །དུར་ཁྲོད་བདག་མོའི་དུས་ལ་བབ། །ཤར་ཕྱོགས་དུར་ཁྲོད་གཞལ་ཡས་ནས། །རྡོ་རྗེ་རིགས་ཀྱི་མཁའ་འགྲོ་མ། །དཀར་མོ་
ཆེན་མོ་སེངྒེའི་གདོང་། །ཤར་ནས་དཀར་པོ་སེང་གདོང་མ། །ལྷོ་ནས་སེར་མོ་སེང་གདོང་མ། །ནུབ་ནས་དམར་མོ་སེང་གདོང་མ། །བྱང་ནས་ལྗང་མོ་སེང་གདོང་
མ༑ །ཤར་ཕྱོགས་མཁའ་འགྲོ་སྡེ་ལྔ་ཡང་། །ཕྱག་གཡས་ཞིང་ཆེན་གཡང་གཞི་རྡེབས། །གཡོན་པས་འགུགས་པའི་ལྕགས་ཀྱུ་བསྣམས། །ཤར་ཕྱོགས་མཁའ་འགྲོའི་།

༄༅། །དུས་ལ་བབ། །སྲོག་གཅོད་དབུགས་ལེན་འགུགས་པའི་དུས་ལ་བབ། །ཟ་འདྲེ་ཤི་གཤེད་འགུགས་པའི་དུས་ལ་བབ། །བཀུག་ནས་བསྒྲལ་
བའི་དུས་ལ་བབ། །དུས་ལ་བབ་བོ་ས་མ་ཡ། །ཕཊ་ཕཊ་ཕཊ། ཅེས་ཤར་དུ་རྡེབ། ཧཱུྃ་ལྷོ་ཕྱོགས་དུར་ཁྲོད་གཞལ་ཡས་ནས། །རིན་ཆེན་རིགས་ཀྱི་མཁའ་འགྲོ་མ། །སེར་
མོ་ཆེན་མོ་སྟག་གདོང་མ། །ཤར་ནས་དཀར་མོ་སྟག་གདོང་མ། །ལྷོ་ནས་སེར་མོ་སྟག་གདོང་མ། །ནུབ་ནས་དམར་མོ་སྟག་གདོང་མ། །བྱང་ནས་ལྗང་མོ་སྟག་
གདོང་མ། །ལྷོ་ཕྱོགས་མཁའ་འགྲོ་སྡེ་ལྔ་ཡང་། །ཕྱག་གཡས་ཞིང་ཆེན་གཡང་གཞི་རྡེབས། །གཡོན་པས་འགུགས་པའི་ལྕགས་ཀྱུ་བསྣམས། །ལྷོ་ཕྱོགས་མཁའ་
འགྲོའི་དུས་ལ་བབ། །སྲོག་གཅོད་དབུགས་ལེན་འགུགས་པའི་དུས་ལ་བབ། །ཟ་འདྲེ་ཤི་གཤེད་འགུགས་པའི་དུས་ལ་བབ། །བཀུག་ནས་བསྒྲལ་བའི་དུས་ལ་
བབ༑ །དུས་ལ་བབ་བོ་ས་མ་ཡ། །ཕཊ་ཕཊ་ཕཊ། ཅེས་ལྷོ་རུ་རྡེབ། ཧཱུྃ་ནུབ་ཕྱོགས་དུར་ཁྲོད་གཞལ་ཡས་ནས། །པདྨ་རིགས་ཀྱི་མཁའ་འགྲོ་མ། །དམར་མོ་ཆེན་མོ་ཆུ་

སྲིན་གདོང༌། །ཤར་ནས་དཀར་མོ་ཆུ་སྲིན་གདོང་། །ལྷོ་ནས་སེར་མོ་ཆུ་སྲིན་གདོང་། །ནུབ་ནས་དམར་མོ་ཆུ་སྲིན་གདོང་། །བྱང་ནས་ལྗང་མོ་ཆུ་སྲིན་གདོང་། །ནུབ་
ཕྱོགས་མཁའ་འགྲོ་སྡེ་ལྔ་ཡང་། །ཕྱག་གཡས་ཞིང་ཆེན་གཡང་གཞི་རྡེབས། །གཡོན་པས་འགུགས་པའི་ལྕགས་ཀྱུ་བསྣམས། །ནུབ་ཕྱོགས་མཁའ་འགྲོའི་དུས་ལ་
བབ༑ །སྲོག་གཅོད་དབུགས་ལེན་འགུགས་པའི་དུས་ལ་བབ། །ཟ་འདྲེ་ཤི་གཤེད་འགུགས་པའི་དུས་ལ་བབ། །བཀུག་ནས་བསྒྲལ་བའི་དུས་ལ་བབ། །དུས་ལ་
བབ་བོ་ས་མ་ཡ། །ཕཊ་ཕཊ་ཕཊ། ཅེས་ནུབ་ཏུ་རྡེབ། ཧཱུྃ་བྱང་ཕྱོགས་དུར་ཁྲོད་གཞལ་ཡས་ནས། །ལས་ཀྱི་རིགས་ཀྱི་མཁའ་འགྲོ་མ། །ལྗང་མོ་ཆེན་མོ་འབྲུག་གདོང་མ། །
ཤར་ནས་དཀར་མོ་འབྲུག་གདོང་མ། །ལྷོ་ནས་སེར་མོ་འབྲུག་གདོང་མ། །ནུབ་ནས་དམར་མོ་འབྲུག་གདོང་མ། །བྱང་ནས་ལྗང་མོ་འབྲུག་གདོང་མ། །བྱང་ཕྱོགས་
མཁའ་འགྲོ་སྡེ་ལྔ་ཡང༌། །ཕྱག་གཡས་ཞིང་ཆེན་གཡང་གཞི་རྡེབས། །གཡོན་པས་འགུགས་པའི་ལྕགས་ཀྱུ་བསྣམས། །བྱང་ཕྱོགས་མཁའ་འགྲོའི་དུས་ལ་བབ། །

༄༅། །སྲོག་གཅོད་དབུགས་ལེན་འགུགས་པའི་དུས་ལ་བབ། །ཟ་འདྲེ་ཤི་གཤེད་འགུགས་པའི་དུས་ལ་བབ། །བཀུག་ནས་བསྒྲལ་བའི་དུས་ལ་བབ། །
དུས་ལ་བབ་བོ་ས་མ་ཡ། །ཕཊ་ཕཊ་ཕཊ། ཅེས་བྱང་དུ་རྡེབ། ༈ དེ་ལྟར་གོང་བཞིན་ཐམས་ཅད་སླ་ངའི་ཁ་ན་གྲི་སོ་ཁ་ཡར་ཟེད་བའི་སྟེང་དུ་བྱོ་བར་བྱའོ། །བྱང་བུ་རྣམས་ཕོ་ཡིན་ན་ཁ་སྦུབ་པ་རྣམས་
ཁུག་པ་ཡིན། །མོ་ཡིན་ན་ཁ་ཡར་བསྟན་ན་ཁུག་པ་ཡིན། ཕྱག་ལེན་ལྟར་ཁུག་པ་རྣམས་ཁྲག་གི་ཁྲམ་རིས་བྲིས་པ་ཡང་ཡང་ཁུག་ན་ཧོ་ཁུང་དུ་བཅུག་ཏེ། ཕཊ་ཕཊ་
ཕཊ༑ བྲུབ་ཁུང་གནམ་ལྕགས་ཀྱི་ཁང་སྒྲོམ། ཁ་དོག་ཅིང་མཐིལ་ཡང་བ། ཞེ་སྡང་གིས་མེ་འབར་བ། གཏི་མུག་གིས་མུན་པ་འཐིབས་པ། ཟིན་ནས་ཐར་བ་མེད་
པའི་ནང་དུ། གནོད་བྱེད་ཟ་འདྲེ་ཤི་གཤེད་ཐམས་ཅད་ཚུད་ནས། གཙང་རྣམས་ལས་བྱེད་ཀྱི་མཁའ་འགྲོ་མར་གྱུར་པས་བསྲུང་ནས་འབྲོས་དབང་མེད་པར་གྱུར།
ཕཊ་ཕཊ་ཕཊ། ཅེས་བྲུབ་ཁུང་དུ་བཅུག །ལར་ཁྲམ་རིས་ལྟར་ཡང་ཡང་མ་ཁུག་ན་མགོ་བསྐོར་ཡིན་པས་ཤེས་དགོས་མཆན། ༈ དེ་ནས་ཐམས་ཅད་སླ་ངའི་ནང་དུ་བྱོས་ལ་འབྲོས་ལམ་བཅད་པ་ནི། མི་ཐམས་ཅད་ཀྱི་འདུལ་ཆས་

མདའ་གཞུ་མདུང་གྲི་ཐོ་བ་རྔ་མ་ཤ་ལག་རྣམས་བཟུང་བས་སླ་ང་བསྐོར་ལ། ཧཱུཾ་ང་ནི་ཁྲོས་མ་ནག་མོའི་སྐུ། །སྣང་སྲིད་ཐམས་ཅད་ང་ལས་བྱུང་། །གནོད་བྱེད་ཟ་འདྲེ་ཤི་གཤེད་ཁྱོད། །ཤར་
གྱི་ཕྱོགས་སུ་མ་འབྲོས་ཤིག །ཤར་གྱི་ཕྱོགས་སུ་འབྲོས་སྙམ་ན། །ཤར་ཕྱོགས་རྡོ་རྗེ་མཁའ་འགྲོ་མ། །དེ་ཡང་ང་ཡི་ཕོ་ཉ་ཡིན། །གཤེད་པོ་ཤར་གྱི་འབྲོས་ལམ་
ཆོད༑ །གནོད་བྱེད་ཟ་འདྲེ་ཤི་གཤེད་ཁྱོད། །ལྷོ་ཡི་ཕྱོགས་སུ་མ་འབྲོས་ཤིག །ལྷོ་ཡི་ཕྱོགས་སུ་འབྲོས་སྙམ་ན། །ལྷོ་ཕྱོགས་རིན་ཆེན་མཁའ་འགྲོ་མ། །དེ་ཡང་ང་ཡི་
ཕོ་ཉ་ཡིན། །གཤེད་པོ་ལྷོ་ཡི་འབྲོས་ལམ་ཆོད། །གནོད་བྱེད་ཟ་འདྲེ་ཤི་གཤེད་ཁྱོད། །ནུབ་ཀྱི་ཕྱོགས་སུ་མ་འབྲོས་ཤིག །ནུབ་ཀྱི་ཕྱོས་སུ་འབྲོས་སྙམ་ན། །ནུབ་
ཕྱོགས་པདྨ་མཁའ་འགྲོ་མ། །དེ་ཡང་ང་ཡི་ཕོ་ཉ་ཡིན། །གཤེད་པོ་ནུབ་ཀྱི་འབྲོས་ལམ་ཆོད། །གནོད་བྱེད་ཟ་འདྲེ་ཤི་གཤེད་ཁྱོད། །བྱང་གི་ཕྱོགས་སུ་མ་འབྲོས་
ཤིག ༑བྱང་གི་ཕྱོགས་སུ་འབྲོས་སྙམ་ན། །བྱང་ཕྱོགས་ལས་ཀྱི་མཁའ་འགྲོ་མ། །དེ་ཡང་ང་ཡི་ཕོ་ཉ་ཡིན། །གཤེད་པོ་བྱང་གི་འབྲོས་ལམ་ཆོད། །གནོད་བྱེད་ཟ་འདྲེ་

༄༅། །ཤི་གཤེད་ཁྱོད། །ཤར་ལྷོ་མཚམས་སུ་མ་འབྲོས་ཤིག །ཤར་ལྷོ་མཚམས་སུ་འབྲོས་སྙམ་ན། །ཤར་ལྷོ་དམ་ཚིག་མཁའ་འགྲོ་མ། །དེ་ཡང་ང་ཡི་
ཕོ་ཉ་ཡིན། །གཤེད་པོ་ཤར་ལྷོ་འབྲོས་ལམ་ཆོད། །གནོད་བྱེད་ཟ་འདྲེ་ཤི་གཤེད་ཁྱོད། །ལྷོ་ནུབ་མཚམས་སུ་མ་འབྲོས་ཤིག །ལྷོ་ནུབ་མཚམས་སུ་འབྲོས་སྙམ་ན། །
ལྷོ་ནུབ་སྣ་ཚོགས་མཁའ་འགྲོ་མ། །དེ་ཡང་ང་ཡི་ཕོ་ཉ་ཡིན། །གཤེད་པོ་ལྷོ་ནུབ་འབྲོས་ལམ་ཆོད། །གནོད་བྱེད་ཟ་འདྲེ་ཤི་གཤེད་ཁྱོད། །ནུབ་བྱང་མཚམས་སུ་མ་
འབྲོས་ཤིག །ནུབ་བྱང་མཚམས་སུ་འབྲོས་སྙམ་ན། །ནུབ་བྱང་འཇིག་རྟེན་མཁའ་འགྲོ་མ། །དེ་ཡང་ང་ཡི་ཕོ་ཉ་ཡིན། །གཤེད་པོ་ནུབ་བྱང་འབྲོས་ལམ་ཆོད། །
གནོད་བྱེད་ཟ་འདྲེ་ཤི་གཤེད་ཁྱོད། །བྱང་ཤར་མཚམས་སུ་མ་འབྲོས་ཤིག །བྱང་ཤར་མཚམས་སུ་འབྲོས་སྙམ་ན། །བྱང་ཤར་ཐམས་ཅད་མཁའ་འགྲོ་མ། །དེ་ཡང་
ང་ཡི་ཕོ་ཉ་ཡིན། །གཤེད་པོ་བྱང་ཤར་འབྲོས་ལམ་ཆོད། །གནོད་བྱེད་ཟ་འདྲེ་ཤི་གཤེད་ཁྱོད། །སྟེང་གི་ཕྱོགས་སུ་མ་འབྲོས་ཤིག །སྟེང་གི་ཕྱོགས་སུ་འབྲོས་སྙམ་

ན༑ །སྟེང་གི་མཁའ་སྤྱོད་མཁའ་འགྲོ་མ། །དེ་ཡང་ང་ཡི་ཕོ་ཉ་ཡིན། །གཤེད་པོ་སྟེང་གི་འབྲོས་ལམ་ཆོད། །གནོད་བྱེད་ཟ་འདྲེ་ཤི་གཤེད་ཁྱོད། །འོག་གི་ཕྱོགས་སུ་
མ་འབྲོས་ཤིག །འོག་གི་ཕྱོགས་སུ་འབྲོས་སྙམ་ན། །འོག་ནི་ས་སྤྱོད་མཁའ་འགྲོ་མ། །དེ་ཡང་ང་ཡི་ཕོ་ཉ་ཡིན། །གཤེད་པོ་འོག་གི་འབྲོས་ལམ་ཆོད། །ཧཱུྃ་ང་ནི་ཁྲོས་
མ་ནག་མོའི་སྐུ། །གཤེད་པོ་ལས་ངན་སྡིག་ཆེན་ཁྱོད། །ནམ་ལང་དུས་སུ་མ་འབྲོས་ཤིག །ནམ་ལང་དུས་སུ་འབྲོས་སྙམ་ན། །ནམ་ལང་དཀར་པོ་སེངྒེའི་གདོང༌། ། 
དེ་ཡང་ང་ཡི་སྤྲུལ་པ་ཡིན། །གཤེད་པོ་ཁུག་ལ་འབྲོས་ལམ་ཆོད། །གཤེད་པོ་ལས་ངན་སྡིག་ཆེན་ཁྱོད། །ཉི་དྲོས་དུས་སུ་མ་འབྲོས་ཤིག །ཉི་དྲོས་དུས་སུ་འབྲོས་སྙམ་
ན༑ །ཉི་དྲོས་སེར་མོ་ལྕེ་སྤྱང་གདོང་། །དེ་ཡང་ང་ཡི་སྤྲུལ་པ་ཡིན། །གཤེད་པོ་ཁུག་ལ་འབྲོས་ལམ་ཆོད། །གཤེད་པོ་ལས་ངན་སྡིག་ཆེན་ཁྱོད། །ཉིན་གུང་དུས་སུ་མ་
འབྲོས་ཤིག །ཉིན་གུང་དུས་སུ་འབྲོས་སྙམ་ན། །ཉིན་གུང་དཀར་སེར་བྱ་རྒོད་གདོང་། །དེ་ཡང་ང་ཡི་སྤྲུལ་པ་ཡིན། །གཤེད་པོ་ཁུག་ལ་འབྲོས་ལམ་ཆོད། །གཤེད་

༄༅། །པོ་ལས་ངན་སྡིག་ཅན་ཁྱོད། །དགོངས་ཁའི་དུས་སུ་མ་འབྲོས་ཤིག །དགོངས་ཁའི་དུས་སུ་འབྲོས་སྙམ་ན། །དགོངས་ཁ་སྔོན་མོ་བྱ་རོག་
གདོང་༑ །དེ་ཡང་ང་ཡི་སྤྲུལ་པ་ཡིན། །གཤེད་པོ་ཁུག་ལ་འབྲོས་ལམ་ཆོད། །གཤེད་པོ་ལས་ངན་སྡིག་ཅན་ཁྱོད། །སྲོད་ཀྱི་དུས་སུ་མ་འབྲོས་ཤིག །སྲོད་ཀྱི་དུས་སུ་
འབྲོས་སྙམ་ན། །སྲོད་དུས་དམར་མོ་ཝ་ཡི་གདོང་། །དེ་ཡང་ང་ཡི་སྤྲུལ་པ་ཡིན། །གཤེད་པོ་ཁུག་ལ་འབྲོས་ལམ་ཆོད། །གཤེད་པོ་ལས་ངན་སྡིག་ཆེན་ཁྱོད། །ནམ་
གུང་དུས་སུ་མ་འབྲོས་ཤིག །ནམ་གུང་དུས་སུ་འབྲོས་སྙམ་ན། །ནམ་གུང་ནག་མོ་སྟག་གི་གདོང༌། །དེ་ཡང་ང་ཡི་སྤྲུལ་པ་ཡིན། །གཤེད་པོ་ཁུག་ལ་འབྲོས་ལམ་
ཆོད༑ །གཤེད་པོ་ལས་ངན་སྡིག་ཆེན་ཁྱོད། །ཐོ་རངས་དུས་སུ་མ་འབྲོས་ཤིག །ཐོང་རངས་དུས་སུ་འབྲོས་སྙམ་ན། །ཐོ་རངས་ལྗང་མོ་ཕག་གདོང་མ། །དེ་ཡང་ང་ཡི་
སྤྲུལ་པ་ཡིན། །གཤེད་པོ་ཁུག་ལ་འབྲོས་ལམ་ཆོད། །ཨོཾ་བཛྲ་བྷ་རཱ་ཧཱི། ཀྲོ་ཏི་ཀཱ་ལི། ཧ་རི་ནི་ས། གནོད་བྱེད་ཟ་འདྲེ་ཤི་གཤེད་ཐམས་ཅད་བྷནྡྷ་བྷནྡྷ་ཧ་ན་ཧ་ན་ཧཱུྃ།

ཕཊ་༑ ཕཊ་ཕཊ་ཕཊ། ཅེས་མི་ཐམས་ཅད་ལ་འདུལ་ཆས་རྣམས་རྒྱེབ་བཅུག །ཕཊ་དྲག་ཏུ་བརྗོད་ཌ་དྲིལ་འཁྲོལ། དེ་ནས་བདེན་པའི་ཆོས་བཤད་པ་ནི། སྙིང་རྗེ་ཆེན་པོས་འདི་སྐད་དོ། །ཨེ་མ་སེམས་ཅན་སྙིང་རེ་
རྗེ་༑ །འཁོར་བའི་རྒྱ་མཚོ་གཏིང་རེ་ཟབ། །ངན་སོང་གསུམ་པོ་ཡ་རེ་ང༌། །གཤེད་པོ་ལས་ངན་སྡིག་ཆེན་ཁྱོད། །དྲག་པོའི་དབང་གིས་མི་བརྟུལ་རྒྱུས། །སྲོག་གཅོད་
དབུགས་ལེན་བྱེད་ཀྱི་དོག །ཧོ་ཁུང་ལིངྒ་མི་བཅའ་རྒྱུས། ཁྱོད་ངན་སོང་གསུམ་དུ་སྐྱེས་ཀྱི་དོག །སྔགས་དང་ཕྱག་རྒྱས་མི་བཅིངས་རྒྱུས། ཁྱོད་བཀའ་དང་དམ་ལ་
འདའ་ཡི་དོག །རྣོན་པོའི་གཙང་གིས་མི་བསྐོར་རྒྱུས། ཁྱོད་ལོག་པའི་ལམ་དུ་འཁྱམས་ཀྱི་དོག །ཟ་འདྲེ་གཤེད་པོ་ལས་ངན་ཁྱོད། །ལིངྒའི་གདན་ལ་བཞག་ཙ་ན། །
པད་ཟླའི་གདན་ལ་བཞག་པར་བསྒོམ། །ཚོན་སྐུད་སྣ་ལྔས་བཅིངས་ཙ་ན། །ཡེ་ཤེས་ལྔ་དང་འཕྲད་པར་བསྒོམ། །གྲུ་གསུམ་ནང་དུ་བཅུག་ཙ་ན། །གཞལ་ཡས་ཁང་
དུ་ཕྱིན་པར་བསྒོམ། །དམར་ནག་གཙང་གིས་བསྐོར་ཙ་ན། །དཔའ་བོ་མཁའ་འགྲོས་བསྐོར་བར་བསྒོམ། །ཧཱུྃ་ཕཊ་སྔགས་ཀྱིས་གཟིར་ཙ་ན། །དབུ་མའི་དམ་ཆོས་

༄༅། །བཤད་པར་བསྒོམ། །དྲག་པོའི་ཐུན་གྱིས་བྲབ་ཙ་ན། །ལས་ངན་སྒྲིབ་པ་དག་པར་བསྒོམ། །ཟུར་གསུམ་ཕུར་པ་བཏབ་ཙ་ན། །སྐུ་གསུམ་
འབྲས་བུ་ཐོབ་པར་བསྒོམ། ཁྱོད་སྔོན་གྱི་ལས་ངན་ཐམས་ཅད་ལ། །འཕྲལ་དུ་འགྱོད་སེམས་དྲག་པོ་གྱིས། །ལུས་ངག་ཡིད་གསུམ་ཡོན་དུ་ཕུལ། ཁྱོད་བསད་ཅིང་
མནན་པ་མ་ཡིན་ཏེ། །མ་རིག་འཁོར་བའི་རྒྱུན་བཅད་ནས། །དག་པའི་ཞིང་དུ་བསྐྱེལ་བ་ཡིན། །བྱམས་པ་མགོན་པོའི་བསྟན་པ་ལ། ཁྱོད་ཀྱིས་བྱང་ཆུབ་ཐོབ་པར་
ཤོག །ཕཊ་ཕཊ་ཕཊ། རྨི་ལམ་དུ་སེམས་ཅན་དང་བ་བཟུང་བབ་ཀྱི་གསབ་ལྕགས་བླུགས་པ་ལྷམ་ཁྲད་རེ་བ་གཏོར་བ་རྙེད་པ་རྣམས་གཤེད་ཁུག་རྟགས་སློང་ཚད་ཡིན། དེ་ནས་ཕུར་པ་འདེབས་པ་ནི། ཧཱུྃ་ཡིག་ལས་བྱུང་
ཁྲོས་མ་ནག་མོ་ནི། །མཐིང་ནག་རབ་འཇིགས་གྲི་གུག་ཐོད་ཁྲག་བསྣམས། །སྐུ་སྨད་གནམ་ལྕགས་ཕུར་པ་རྣོ་དབལ་ཅན། །གནོད་བྱེད་དགྲ་བགེགས་སྙིང་ལ་ཏ་ལ་
ལ༑ །ཟ་འདྲེ་ཤི་གཤེད་སྙིང་ལ་མཱ་ར་ཡ། །དམ་ཉམས་གཤེད་པོ་ལས་ངན་སྡིག་ཅན་གྱི། །ལྟ་བྱེད་མིག་ལ་བཛྲ་ཀཱི་ལ་ཡ། །བསྣོམས་བྱེད་སྣ་ལ་བཛྲ་ཀཱི་ལ་ཡ། །ཉན་

བྱེད་རྣ་བར་བཛྲ་ཀཱི་ལ་ཡ། །སྨྲ་བྱེད་ལྕེ་ལ་བཛྲ་ཀཱི་ལ་ཡ། །བསམ་བྱེད་སྙིང་ལ་བཛྲ་ཀཱི་ལ་ཡ། །བསྙབ་བྱེད་ལག་ལ་བཛྲ་ཀཱི་ལ་ཡ། །འགྲོ་བྱེད་རྐང་ལ་བཛྲ་ཀཱི་ལ་
ཡ༑ །སྲོག་ཡིག་ཏྲི་ལ་བཛྲ་ཀཱི་ལ་ཡ། །སྟོབས་ནུས་རྡུལ་དུ་བརླག་པའི་དུས་ལ་བབ། །ཨོཾ་བཛྲ་བྷ་རཱ་ཧཱི་ཀྲོ་ཏི་ཀཱ་ལི་ཧ་རི་ནི་ས་བཛྲ་ཀཱི་ལི་ཀཱི་ལ་ཡ། གནོད་བྱེད་ཟ་
འདྲེ་ཤི་སྲི་མ་ར་ཡ་ཧཱུྃ་ཕཊ། ཕཊ། ཅེས་ཕུར་པ་བཏབ་པས། སྲོག་ཡིག་ཁྲི་དམར་ནག་མར་མེ་ལྟ་བུ་དེ་ནག་སྐེམས་སེ་སོང་བར་བསམ། ཁོའི་སེམས་ཉིད་བདེ་གཤེགས་སྙིང་པོ་ཨཱདཀར་པོ་གཅིག་ཏུ་གྱུར་ནས་ཕུར་པའི་ཁོང་
སེང་ནས་བརྒྱུད་སྤྱི་བོ་ནས་ཐོན་སྟེ་འོག་མིན་གྱི་འཇིག་རྟེན་ཁམས་སུ་མདའ་འཕང་བ་ལྟར་སོང་ནས་སངས་རྒྱས་ཏེ། ཡུམ་ཆེན་མོ་སྐུ་མཐེ་བོང་ཙམ་གཅིག་ཏུ་གྱུར་པར་བསྒོམ། །ཕཊ་ཕཊ་ཕཊ། ཁོའི་ཚེ་བསོད་ནམས་ཐམས་ཅད་རྣྲྀ་ལྗང་ཁུར་
གྱུར་ནས་རང་ལ་ཐིམ་པས་བཀྲག་མདངས་རྒྱས་པར་བསྒོམ། ཕཊ་ཕཊ་ཕཊ། དེ་ནས་གྲི་གུག་དང་ལྕགས་ཀྱུ་མེད་ན། གྲི་དང་ཟོར་བ་ཐོགས་ལ། ཕཊ། རང་ཉིད་ཁྲོས་མའི་ཐུགས་ཀ་ནས། །ལས་བྱེད་དམར་མོ་
འཇིགས་པའི་གཟུགས། །ཕྱག་ན་གྲི་གུག་ལྕགས་ཀྱུ་འཛིན། །ལས་ངན་གཤེད་པོ་དམ་ཉམས་འདི། །ལྕགས་ཀྱུ་འབར་ནས་སྙིང་ནས་ཟུང་། །ཕྱག་གཡས་གྲི་གུག་

༄༅། །འབར་བ་ཡིས། །ཟ་འདྲེའི་མགོ་ལུས་དུམ་བུ་གསོལ། །ཡན་ལག་གཟུགས་བཞི་སིལ་བུར་ཐོང་། །ཤ་དང་རུས་པ་ད་ཕྱེས་ཤིག །སྲོག་རྩ་དམར་
པོ་རྦད་ཀྱིས་ཆོད། །ཐལ་བ་རྡུལ་དུ་བརླག་པར་མཛོད། །ཨོཾ་བཛྲ་བྷ་རཱ་ཧཱི་ཀྲོ་ཏི་ཀཱ་ལི་ཧ་རི་ནི་ས་གནོད་བྱེད་ཟ་འདྲེ་ཤི་གཤེད་ཐམས་ཅད་ད་ཧ་ད་ཧ་མཱ་ར་ཡ་ཧཱུཾ་ཕཊ་
ཕཊ་ཕཊ། དེ་ནས་འདུལ་ཆས་རྣམས་གཅོད་གཡོག་ལ་རྒྱེབ་བཅུག་པའམ། རང་གིས་རྒྱབ་ཅིང་འདི་སྐད་དོ། ཧཱུཾ་ཐུགས་རྗེ་ཁྲོས་མ་ནག་མོ་ཡི། །བཀའ་ཡི་ཕོ་ཉ་ལས་མཁན་ནི། །རིགས་བཞིའི་
མཁའ་འགྲོ་བྱེ་བ་འབུམ། །དབུ་སྐྲ་ཐོར་ཚུགས་ལྡེམས་སེ་ལྡེམ། །རིན་ཆེན་རྒྱན་ཆ་སི་ལི་ལི། །རུས་པའི་རྒྱན་ཆ་ཁྲོ་ལོ་ལོ། །དར་གྱི་ཅོད་པན་པུ་རུ་རུ། །དུར་ཁྲོད་
རྒྱན་ཆ་སྤུངས་སེ་སྤུང༌། །ཕྱག་ན་མཚོན་ཆ་ཅིར་ཡང་སྤྲུལ། །དོན་ལ་སངས་རྒྱས་ཡིན་མོད་ཀྱང་། །མ་ཁྱེད་ཀྱི་ཐུགས་དམ་དུས་ལ་བབ། །གཤེད་པོ་བསྒྲལ་བའི་དུས་
ལ་བབ། །ཟ་འདྲེ་འདུལ་བའི་ཕྲིན་ལས་མཛོད། །ཧཱུྃ་སྔོན་གྱི་བསྐལ་པ་དང་པོ་ལ། །བཅོམ་ལྡན་ཁྲོས་མ་ནག་མོ་དང༌། །དཔའ་བོ་རྟ་མགྲིན་ཡབ་ཡུམ་གྱིས། །བདུད་

པོ་རུ་ཏྲ་ནག་པོ་བཏུལ། །རུ་ཏྲ་བཏུལ་བའི་ཕུང་པོ་ལ། །རང་གཤེད་དྲག་པོའི་འདུལ་ཆས་བྱུང་། །རུ་ཏྲ་བསྒྲལ་བའི་ལྤགས་པ་ལ། །དེ་ལ་གཤེད་གཞི་ནག་པོ་བྱུང༌། །
རུ་ཏྲ་བསྒྲལ་བའི་ལྷང་པ་ལ། །དེ་ལ་གཤེད་སྒྲོ་རླུང་ཐུབ་བྱུང༌། །གཤེད་པོ་དབུགས་ཀྱི་རྒྱུ་ཐག་ཆོད། །རུ་ཏྲ་བསྒྲལ་བའི་རྒྱུ་མ་ལ། །དེ་ལ་གཤེད་འབྲེང་འདོམ་དགུ་
བྱུང་༑ །གཤེད་པོའི་ཡན་ལག་ད་ཆིངས་ཤིག །རུ་ཏྲ་བསྒྲལ་བའི་མ་ཁ་ལ། །དེ་ལ་གཤེད་ཟོར་འགུག་མོ་བྱུང༌། །གཤེད་པོ་ཉིང་ལག་ད་བྲེག་ཅིག །རུ་ཏྲ་བསྒྲལ་བའི་
རྩིབས་རུས་ལ། །དེ་ལ་གཤེད་གཞུ་འགུག་མོ་བྱུང༌། །རུ་ཏྲ་བསྒྲལ་བའི་སྲོག་རྩ་ལ། །དེ་ལ་གཤེད་མདའ་སྟོང་དམར་བྱུང་། །གཤེད་པོའི་སྙིང་ལ་ད་རྒྱོབ་ཅིག །རུ་ཏྲ་
བསྒྲལ་བའི་མགོ་བོ་ལ། །གཤེད་པོ་བརྡུངས་པའི་ཐོ་བ་བྱུང་། །གཤེད་པོའི་མགོ་ལ་ད་རྒྱོབ་ཅིག །རུ་ཏྲ་བསྒྲལ་བའི་སོག་པ་ལ། །དེ་ལ་གཤེད་སྟྭ་ཁ་ཆེ་བྱུང༌། །
གཤེད་པོའི་གཟུགས་བཞི་ད་ཆོད་ཅིག །རུ་ཏྲ་བསྒྲལ་བའི་གཞུང་བ་ལ། །དེ་ལ་གཤེད་མདུང་འཚམས་རིང་བྱུང༌། །གཤེད་པོའི་ཤ་རུས་ད་ཕུག་ཅིགེ །རུ་ཏྲ་བསྒྲལ་

༄༅། །བའི་ལྕེ་ལ་ནི། །གཤེད་པོ་གཅོད་པའི་རལ་གྲི་བྱུང་། །གཤེད་པོའི་མགོ་ལུས་ད་གཏུབ་ཅིག །རུ་ཏྲ་བསྒྲལ་བའི་ཁ་སོ་ལ། །དེ་ལ་དྲག་པོའི་ཐུན་
རྫས་བྱུང༌། །གཤེད་པོའི་ལུས་ལ་ད་བྲོབས་ཤིག །རུ་ཏྲ་བསྒྲལ་བའི་ལག་པ་ལ། །གཤེད་ཀྱི་བརྡུངས་ཤ་ལག་པ་བྱུང་། །གཤེད་པོ་ལས་ངན་ད་རྡུངས་ཤིག །རུ་ཏྲ་
བསྒྲལ་བའི་མཁལ་མ་ལ། །དེ་ལ་གཤེད་རྡོ་དཀར་ནག་བྱུང༌། །གཤེད་པོ་བརྡུངས་ཞིང་གནོན་པར་གྱིས། །རུ་ཏྲ་བསྒྲལ་བའི་མགོ་ལྤགས་ལ། །དེ་ལ་གཤེད་སློང་
ནག་པོ་བྱུང་། །གཤེད་པོ་མུན་ནག་འཐིབས་སུ་ཆུག །རུ་ཏྲ་བསྒྲལ་བའི་རལ་པ་ལ། །གཤེད་པོ་གཡབ་པའི་རྔ་མ་བྱུང༌། །གཤེད་པོའི་མགོ་ནས་ད་གཡོབ་ཅིག །རུ་
ཏྲ་བསྒྲལ་བའི་བྲང་རུས་ལ། །དེ་ལ་གྲུ་གསུམ་ཧོ་ཁུང་བྱུང་། །ལས་ངན་ཁྱོད་ཀྱི་འདུག་གནས་ཡིན། །རུ་ཏྲ་བསྒྲལ་བའི་ཙིཏྟ་ལ། །དེ་ལ་དམར་གྱི་གཏོར་མ་བྱུང་། །
གཤེད་པོ་གཟིར་བའི་དུས་ལ་བབ། །ༀ་བཛྲ་བྷ་རཱ་ཧཱི་ཀྲོ་ཏི་ཀཱ་ལི་ཧ་རི་ནི་ས། གནོད་བྱེད་ཟ་འདྲེ་ཤི་སྲི་ཐམས་ཅད་ཧ་ན་ཧ་ན་ད་ཧ་ད་ཧ་པ་ཙ་པ་ཙ་དི་ན་མེ་ཀེ་ན། མཱ་

ར་ཡ་ཧཱུཾ་ཕཊ་ཕཊ་ཕཊ། ཅེས་སྔགས་འདོན་ཅིང་ཐམས་ཅད་རིམ་པར་བརྒྱབ། འདུལ་ཆས་རྒྱབ་དུས་ཆུས་ཤི་ན་དུག་ཆུས་རྦ་རླབས། གྲིར་ཤི་ན་རལ་གྲིའི་ཆར་བ། མདས་ཤི་ན་མདའི་ཆར་བ། འགག་གྲི་ལ་དུག་ཆུ། དུག་ལ་དུག་
གི་ཞགས་པ་སོགས་པར་གནད་འབེབས་པའི་དམིགས་པ་དང་། ཕོ་གདོན་ལ་མེ་དཔུང་མོ་གདོན་ལ་ཁྲག་ཐུན། ཀླུ་གདོན་ལ་དུག་ཐུན་དུ་དམིགས་སོ། །དེ་ནས་འདུལ་ཆས་ཐམས་ཅད་ཧོ་ཁུང་གིས་གཡས་གཡོན་དུ་བཞག་གོ །སླ་ང་ལིང་རོ་
དང་བཅས་པ་གཅོད་གཡོག་གིས་བཀྱགས་ལ། ཕྱོགས་བཞིར་དབུས་ལྔར་བསྟབས་པ་བྱེད་པ་ནི། མཁའ་འགྲོ་རྣམས་ཀྱི་ཟ་འདྲེའི་ཤ་ཁྲག་ཧབ་ཐོབ་སུ་གསོལ་བར་བསྒོམ་ལ། ཧཱུྃ་ཁྲོས་མ་ནག་མོ་ཞལ་ཕྱེས་ཤིག །གདོན་
གཏི་མུག་བསྒྲལ་བའི་ཕུང་པོ་འདི། མ་ཁྲོས་མ་ནག་མོའི་ཞལ་དུ་བསྟབས། །གཟུགས་ཤ་ཁྲག་རུས་པའི་མཆོད་པར་བཞེས། །སེམས་སྐྱེ་མེད་ཆོས་ཀྱི་དབྱིངས་སུ་
དྲོངས༑ །ཆོས་དབྱིངས་ཡེ་ཤེས་དངོས་གྲུབ་སྩོལ། །ཨོཾ་བཛྲ་བྷ་རཱ་ཧཱི་ཀྲོ་ཏི་ཀཱ་ལི་གནོད་བྱེད་ཟ་འདྲེ་ཤི་གཤེད་ཀྱི་མ་ཧཱ་མཾ་ས་ལ་ཁཱ་ཧི། མ་ཧཱ་རཀྟ་ལ་ཁཱ་ཧི། མ་ཧཱ་ཀེཾ་
རི་ཏི་ལ་ཁཱ་ཧི། ཕཊ་ཕཊ་ཕཊ། ཅེས་རོལ་མོ་དང་བཅས་ནམ་མཁའ་ལ་བསྟབས་སོ། །ཤར་རྡོ་རྗེ་མཁའ་འགྲོ་ཞལ་ཕྱེས་ཤིག །གདོན་ཞེ་སྡང་བསྒྲལ་བའི་ཕུང་པོ་འདི། །མ་རྡོ་རྗེ་

༄༅། །མཁའ་འགྲོའི་ཞལ་དུ་བསྟབས། །གཟུགས་ཤ་ཁྲག་རུས་པའི་མཆོད་པ་བཞེས། །སེམས་སྐྱེ་མེད་ཆོས་ཀྱི་དབྱིངས་སུ་དྲོངས། །མེ་ལོང་ཡེ་ཤེས་
དངོས་གྲུབ་སྩོལ། །ཧ་བཛྲ་ཌཱ་ཀི་ནི་གནོད་བྱེད་ཟ་འདྲེ་ཤི་གཤེད་ཀྱི་མ་ཧཱ་མཾ་ས་ལ་ཁཱ་ཧི། མ་ཧཱ་རཀྟ་ལ་ཁཱ་ཧི། མ་ཧཱ་ཀེཾ་ནི་རི་ཏི་ལ་ཁཱ་ཧི། ཕཊ་ཕཊ་ཕཊ། ལྷོ་རིན་
ཀ ཆེན་མཁའ་འགྲོ་ཞལ་ཕྱེས་ཤིག །གདོན་ང་རྒྱལ་བསྒྲལ་བའི་ཕུང་པོ་འདི། །མ་རིན་ཆེན་མཁའ་འགྲོའི་ཞལ་དུ་བསྟབས། །གཟུགས་ཤ་ཁྲག་རུས་པའི་མཆོད་པ་
བཞེས༑ །སེམས་སྐྱེ་མེད་ཆོས་ཀྱི་དབྱིངས་སུ་དྲོངས། །མཉམ་ཉིད་ཡེ་ཤེས་དངོས་གྲུབ་སྩོལ། །རི་རཏྣ་ཌཱ་ཀི་ནི་གནོད་བྱེད་ཟ་འདྲེ་ཤི་གཤེད་ཀྱི་མ་ཧཱ་མཾ་ས་ལ་ཁཱ་ཧི།
མ་ཧཱ་རཀྟ་ལ་ཁཱ་ཧི། མ་ཧཱ་ཀེཾ་ནི་རི་ཏི་ལ་ཁཱ་ཧི། ཕཊ་ཕཊ་ཕཊ། ནུབ་པདྨ་མཁའ་འགྲོ་ཞལ་ཕྱེས་ཤིག །གདོན་འདོད་ཆགས་བསྒྲལ་བའི་ཕུང་པོ་འདི། །མ་པདྨ་
མཁའ་འགྲོའི་ཞལ་དུ་བསྟབས། །གཟུགས་ཤ་ཁྲག་རུས་པའི་མཆོད་པ་བཞེས། །སེམས་སྐྱེ་མེད་ཆོས་ཀྱི་དབྱིངས་སུ་དྲོངས། །སོར་རྟོག་ཡེ་ཤེས་དངོས་གྲུབ་སྩོལ། །

ནི་པདྨ་ཊཱ་ཀི་ནི་གནོད་བྱེད་ཟ་འདྲེ་ཤི་གཤེད་ཀྱི་མ་ཧཱ་མཾ་ས་ལ་ཁཱ་ཧི། མ་ཧཱ་རཀྟ་ལ་ཁཱ་ཧི། མ་ཧཱ་ཀཾ་ནི་རི་ཏི་ཁཱ་ཧི། ཕཊ་ཕཊ་ཕཊ། བྱང་ལས་ཀྱི་མཁའ་འགྲོ་ཞལ་
ཕྱེས་ཤིག །གདོན་ཕྲག་དོག་བསྒྲལ་བའི་ཕུང་པོ་འདི། །མ་ལས་ཀྱི་མཁའ་འགྲོའི་ཞལ་དུ་བསྟབས། །གཟུགས་ཤ་ཁྲག་རུས་པའི་མཆོད་པ་བཞེས། །སེམས་སྐྱེ་མེད་
ཆོས་ཀྱི་དབྱིངས་སུ་དྲོངས། །བྱ་གྲུབ་ཡེ་ཤེས་དངོས་གྲུབ་སྩོལ། །ས་ཀརྨ་ཊཱ་ཀི་ནི་གནོད་བྱེད་ཟ་འདྲེ་ཤི་གཤེད་ཀྱི་མ་ཧཱ་མཾ་ས་ལ་ཁཱ་ཧི། མ་ཧཱ་རཀྟ་ལ་ཁཱ་ཧི། མ་ཧཱ་ཀེཾ་
ནི་རི་ཏི་ལ་ཁཱ་ཧི། ཕཊ་ཕཊ་ཕཊ། དེ་ནས་ཟན་ལིང་ཅུང་ཟད་གཅིག་དམར་གཏོར་ནང་དུ་བཞག །གཞན་ལིངྒ་བྱང་བུ་ཐམས་ཅད་བྲུབ་ཁུང་དུ་བཅུག །ཕཊ། ཟ་འདྲེ་ཤི་གཤེད་ཐམས་ཅད་ལྕགས་ཁང་
འབར་བའི་ནང་དུ་ཚུད། གནམ་ལྕགས་ཀྱི་འཁོར་ལོ་རྩིབས་བརྒྱད་པའི་ཁ་ལ་མི་ལྤགས་ཀྱི་གཡང་གཞི་འབར་བས་བཀབ། མུན་པ་ནག་པོ་དགུ་རིམ་གྱི་གཡོག་པར་
གྱུར༑ སླ་ང་དེས་འགེབ་སྟངས་རེ་དང་ཕཊ་རེ་སྤྲད་ལ། ཕཊ་ཕཊ་ཕཊ་ཕཊ་ཕཊ་ཕཊ་ཕཊ་ཕཊ་ཕཊ། ཧོ་ཁུང་སྟེང་དུ་ཕུར་པ་བཙུགས། དེའི་སྟེང་དུ་མདའ་གསུམ་ཨོམ་བྱས་པའི་སྟེང་དུ་ཡི་དམ་གྱི་དམར་གཏོར་གཅིག་

༄༅། །བཞག་རྒྱུན་དུ་བཞག་མི་བདེ་ན་ནུབ་མོ་བླངས་ནས་གཏོར་སྒམ་དུ་བཞག །ཉིན་མོ་ཨོ་ཁ་ན་བཞག་ཆོག །ཕཊ། བྲུབ་ཁུང་སྟེང་དུ་མ་གཅིག་ཁྲོས་མ་ནག་མོ་འཇིགས་སུ་རུང་བ་གཅིག་
གིས༑ སྐུ་སྨད་གནམ་ལྕགས་ཀྱི་ཕུར་པ་ཟ་འདྲེ་ལ་གཟིར་བས་ལས་བྱེད་པར་གྱུར། ཞེས་ཕུར་པ་གཏོར་མ་གཉིས་ཀ་དབྱེར་མེད་དུ་བསྒོམ་མོ། །ཡང་ན་ཕུར་པ་ཁྲོས་མ་གཏོར་མ་ཡི་དམ་གཞན་བསྒོམ་
ཡང་རུང་། དེ་ལྟར་ནུབ་དང་པོ་ལ་དེ་ལྟར་བྱས་ནས། རྒྱུན་དུ་དགོངས་ཁའམ་ནུབ་མོ་དེ་ལྟར་འདུལ་གཞུང་ཚར་རེ་འདོན་དགོས་ཀྱང་ཤོག་ལིང་དང་ཤིང་རྣམས་ཧོ་ཁུང་ནས་མི་ལེན། རྒྱུན་དུ་ཟན་ལིང་རེ་སྒྲོ་བར་བཅུགས་ནས་བརྡེབས་པ་
སོགས་བྱེད་རྒྱུ་མ་གྱུ་བརྟག་མི་དགོས། །སླ་ང་ནང་དུ་ཡང་ཟན་ལིང་བཞག་ལ་བསྒྲལ་ནས་དེའི་ནུབ་མོ་དམར་གཏོར་ནང་དུ་བཞག་ལ་འབུལ། སྒྲོ་བ་ནང་གི་ཟན་ལིང་ཕྱེ་མོ་སླ་ངར་ཕྱོ་ནས་ཧོ་ཁུང་དུ་བླུགས་ལ་ཁ་བཅད་དོ། །ཐུན་དྲུག་ནི་ཐོ་
རངས་སྟག་སྐྱ་བོ་ཁ་གདངས་དུས། ཉི་དྲོས་རུས་སྦལ་རྒྱ་བོ་དང་ག་སྐྱེད་དུས། ཉིན་གུང་སྲིན་པོ་ལྟོ་ལ་འཁོར་དུས། དགོང་མོ་རི་བོས་གསེར་ཞུ་གྱོན་དུས། སྲོད་ལ་དམག་ཆེན་ཁྲོས་ཚོགས་བྱེད་དུས། ནམ་ཕྱེད་མཁའ་འགྲོ་མས་ལས་བྱེད་དུས་
དང་༑ འདི་དྲུག་གདོན་འདུལ་དུས་ཡིན་པས། དེ་དུས་དུར་གཅོད་དམིགས་པ་འདི་རྣམས་གང་བྱུང་རེ་རེ་ལ་ལན་བདུན་བདུན་ཙམ་བཟུང་ངོ་། །ཕཊ། བྲུབ་ཁུང་ནང་དུ་གནམ་ལྕགས་ཀྱི་འཁོར་ལོ་རྩིབས་སྟོང་རྣོ་ངར་དང་ལྡན་པ་གཡོན་

དུ་དྲག་ཏུ་འཁོར་བས་ཟ་འདྲེ་ཤི་གཤེད་ཐམས་ཅད་དམར་མྱལ་ལ་གཏུབས་པར་གྱུར། ཕཊ། རང་གི་རིག་པ་ཁྲོས་མར་གྱུར། བེམ་ཤུན་སྟེང་དུ་ཤ་ཁྲག་སྤུངས་པ་གནོད་བྱེད་ཟ་འདྲེ་རྣམས་ཀྱིས་ཟོས་ཤིང་འཐུངས་པས་ལན་ཆགས་བྱང་།
གཡང་གཞིའི་རྩ་བཞི་ནས་བསྡུས་ནམ་མཁའ་ལ་ཕྱར་ནས་ལྕགས་བསྲེག་གི་ས་གཞི་ལ་བརྒྱབ་པས་གཞོབ་ཐུལ་གྱིས་སོང་བར་བསྒོམ། ཡང་ཁྲོ་ཆུའི་ཕ་བོང་ལ་བརྡབས་པས་སྐད་ངན་ཙེ་རེ་རེ་ཁས་ལེན་དམ་བཅས་སྲོག་སྙིང་ཕུལ་བར་བསམ།
ཕཊ༑ རང་ཉིད་ཁྲོས་མའི་ཕྱག་གཡས་གནམ་ལྕགས་ཀྱི་རྡོ་རྗེ་ཐོག་དམར་འཕྲོ་བ་ཕྱར་བ་གནོད་བྱེད་ཟ་འདྲེ་ལ་བརྒྱབ། གཡོན་གནམ་ལྕགས་ཀྱི་འཁོར་ལོ་རྩིབས་བརྒྱད་པ་གཉིས་ཇོ་འཁོར་ལྟར་ཟ་འདྲེ་ཤི་གཤེད་ཀྱི་སྟེང་དུ་འཁོར་བས།
གནོད་བྱེད་ཐམས་ཅད་ཤ་དུམ་ཁྲག་ཐིག་ཙམ་དུ་གཏུབས་པ་ཁྲོས་མ་གྲངས་མེད་པས་གསོལ་བར་བསྒོམ། ཕཊ། རང་ཉིད་ཁྲོས་མ་དམར་མོ་སྤྱི་གཙུག་ན་སྟག་ཞལ་ངར་སྒྲ་སྒྲོགས་པའི་ཐུགས་ཀ་ནས། མཁའ་འགྲོ་མ་ལྕགས་ཀྱུ་ཞགས་པ་
ལྕགས་སྒྲོགས་དྲིལ་བུ་ཐོགས་པ་གྲངས་མེད་པ་འཕྲོས། ཟ་འདྲེ་ཤི་སྲི་ཐམས་ཅད་རང་དབང་མེད་པར་བཀུག་ནས་ཧོ་ཁུང་དུ་བཅུག་ཕོ་རྣམས་ཁ་སྦྱབ་མོ་རྣམས་གན་རྐྱལ་དུ་འགྱེལ་བའི་སྙིང་ནང་དུ། གནམ་ལྕགས་ཀྱི་འཁོར་ལོ་རྩིབས་བརྒྱད་
གཡོན་དུ་དྲག་ཏུ་འཁོར་བས་ཤ་ཁྲག་དམར་ཉི་ལི་ལི་གཏུབས་པར་གྱུར། ཕཊ། རང་ཉིད་ཁྲོས་མའི་ཐུགས་ཀ་ནས་ཁྲོས་མ་ཤར་ན་དཀར་མོ་ལྕགས་ཀྱུ་ཐོགས་པ་འབུམ། ལྷོ་ན་སེར་མོ་གྲི་གུག་ཐོགས་པ་འབུམ། ནུབ་ན་དམར་མོ་སོག་ལེ་

༄༅། །ཅན་འབུམ། བྱང་ན་སྨུག་མོ་སྟག་གདོང་གྲི་གུག་ཅན་འབུམ། མཚམས་བཞིར་མཁའ་འགྲོ་མ་སྣ་ཚོགས་དང་། སྟེང་ན་ནག་མོ་གསེར་གྱི་རྡོ་རྗེ་ལ་ཐོགས་སེར་འབེབས་པ། འོག་ཏུ་སྔོན་མོ་དྲེད་གདོང་སྤྱན་གཅིག་རླུང་གི་
འཁོར་ལོ་འཛིན་པ། ཐམས་ཅད་རུས་རྒྱན་ཅན་འབུམ་ཕྲག་འབུམ་ཕྲག་འཕྲོས་ནས་གནོད་བྱེད་དུར་སྲི་ཤི་སྲི་ཐམས་ཅད་རང་དབང་མེད་པར་བཀུག་ནས་ལིངྒ་ལ་བསྟིམ་མོ། །ཕཊ། བདག་དང་སྲུང་བྱའི་རིག་པ་ཨཱདམར་པོ་དེ་སྤྱི་བོར་ཕ་
དམ་པའི་ཐུགས་ཀར་བསྲེས། རང་དང་བསྲུང་བྱའི་བེམ་པོ་ལུས་གདོན་དང་བཅས་པ་དེ་ལྕགས་ཁང་ནང་དུ་འཕངས་པས། ཤ་ཁྲག་གི་རྒྱ་མཚོ་རུལ་ལ་བཙོག་པར་གྱུར་ནས་གནོད་བྱེད་ཤི་འདྲེ་ཤི་སྲི་ཐམས་ཅད་སུབ་ཅིང་འཚུབ་ནས་སྐད་ངན་
ཙི་རེ་རེ་ཁས་བླངས་པར་བསམ། ཚར་ཆད་བྱུང་ནས་དཀར་གསུམ་བདུད་རྩིའི་རྒྱ་མཚོར་གྱུར་ནས་ལོངས་སྤྱོད་བདེ་སྐྱིད་དང་ལྡན་པར་བསྒོམ། ཕཊ། བདག་ཡུམ་ཆེན་མོས་གཡང་གཞི་བརྡབས་པས་ཟ་འདྲེ་ཐམས་ཅད་འདུས། གཡང་
གཞིའི་སྟེང་དུ་ཤ་ཁྲག་སྟོན་མོ་བྱིན་པས་བདག་ཡུམ་ཆེན་གྱི་གཟི་བརྗིད་དེ་མ་བཟོད་ནས། རང་དབང་མེད་པར་ཆོས་ལ་ཚུད་པར་བསམ་ལ་ཆོས་བཤད། སྡིག་པ་ཅི་ཡང་མི་བྱ་ཞིང༌། ཞེས་སོགས་བརྗོད། ཕཊ། རང་ཉིད་དམ་པ་
མཐིང་ནག་སྤྱན་གསུམ་མཆེ་བ་གཙིགས་པ་དུར་ཁྲོད་ཀྱི་ཆས་བརྒྱད་གསོལ་བ། ཕྱག་གཡས་ཌ་མ་རུ་འཁྲོལ་ཞིང་། གཡོན་རྐང་གླིང་འབུད་པའི་དབུའི་ཐད་ཀྱི་ནམ་

མཁར་བམ་རོ་གསར་རྙིང་གི་ཁྲི་ལ། རྗེ་བཙུན་མ་དམར་མོ་གཞུང་ལྟ་བུ་ལ། གྲུ་མོ་གཡོན་ན་ཟངས་ཀྱི་ཞགས་པ་བསྐོན་པ། གཡས་སུ་དུར་ཁྲོད་མཁའ་འགྲོ་ནག་མོ་
ལྕགས་ཀྱུ་ཐོད་ཁྲག་བསྣམས་པ། གཡོན་དུ་ལས་ཀྱི་མཁའ་འགྲོ་ལྗང་གུ་རལ་གྲི་ཐོད་ཁྲག་བསྣམས་པ། དེ་གསུམ་མཁའ་འགྲོ་མ་དཔག་ཏུ་མེད་པ་བསྐོར་བར་
བསམ༑ ཕཊ། བརྗོད་པས་འོད་ཟེར་ལྕགས་ཀྱུ་ལྟ་བུ་འཕྲོས། གྲི་སྲིའམ་ཤི་སྲི་ཐམས་ཅད་ཀྱི་སྙིང་དཀར་ནག་མཚམས་སུ་འོད་ཟེར་གྱི་ལྕགས་ཀྱུས་བཀུག་ནས། ཁ་
བ་བུ་ཡུག་རླུང་གིས་དེད་པ་བཞིན་དུ་འཚུབས་ཉི་ལི་ལི་བྱུང་ནས་འཁོད་པ་ལ། ཕྱི་ནས་རང་འདྲ་བའི་དམ་པ་གྲངས་མེད་པས་ཧ་སྒྲ་ཕཊ་སྒྲ་དི་རི་རི་བསྐོར་ནས་ཡོད་
པ་ལ། སྙིང་རྗེ་ཚད་མེད་པས་ཤ་ཁྲག་གི་སྦྱིན་པ་བཏང་། དེ་ནས་རང་གི་ཐུགས་ཀ་ནས་ཧཱུྃ་མཐིང་ནག་གྲངས་མེད་པ་འཕྲོས་ནས་གནམ་ས་བར་སྣང་ས་རྡོ་རི་བྲག་
ཐམས་ཅད་ལ་ཕོག་པས། ཐམས་ཅད་མཁའ་འགྲོ་མ་དམར་མོ་ལྕགས་ཀྱུ་དང་བྷན་དྷ་འཛིན་པར་གྱུར་ནས། སྟོང་གསུམ་འཇིག་རྟེན་གྱི་ཁམས་ཀྱི་ཚེ་བསོད་བཀྲག་

༄༅། །མདངས་གཟི་བརྗིད་ཐམས་ཅད་དང་འབྱུང་བའི་བཅུད་ཐམས་ཅད་བསྡུས་ནས་ཐོད་པའི་ཞལ་བུ་ལྟེམ་གྱིས་བཀང༌། མཁའ་འགྲོ་མ་ཅིག་ལ་
གཅིག་ཐིམ་ནས་མཐར་རང་ལ་ཐིམ་པས་བཀྲག་མདངས་གཟི་བརྗིད་རྒྱས་པར་བསྒོམ། ཕཊ། རང་ཉིད་རྗེ་བཙུན་མ་དམར་མོའི་ཕྱག་གཡས་ཐུགས་རྗེའི་ལྕགས་ཀྱུ་
བསྣམས་པའི་རྩེ་ལས་འོད་ཟེར་འཕྲོས། འཇིག་རྟེན་ཁམས་ཀྱི་ལྷ་འདྲེ་མི་གསུམ་འགྲོ་བ་ཕོ་མོ་དང༌། གཉན་སའི་ལྷ་འདྲེ་དང་ཁྱད་པར་དུ་ཤི་སྲི་དུར་སྲི་གནོད་བྱེད་
ཐམས་ཅད་ཀྱི་ཚེ་བསོད་ནམས། བཀྲག་གཟི་བརྗིད་ཐམས་ཅད་བསྡུས་ནས་རང་ལ་ཐིམ། ཕྱག་གཡོན་ཐོད་པ་ལྕང་ལོ་ཅན་དཔྲལ་བ་རང་ལ་བསྟན་པའི་ནང་དུ།
འོད་ཀྱི་ཐིག་ལེ་དཀར་དམར་མཐིང་གསུམ་གྱིས་བཀང་པ་ལས་འོད་ཟེར་གྱིས་སྐྱེ་འགྲོའི་རིགས་དྲུག་ཐམས་ཅད་ཀྱིས་བཅུད་བསྡུས་ནས། བདག་ལ་དངོས་གྲུབ་ཏུ་
གནང་བས་བདག་གིས་དངོས་གྲུབ་ཐོབ། རང་གི་གནས་ཁང་དེ་རིན་པོ་ཆེ་འབར་བ་གྱེན་དུ་ལོང་བའི་ནང་དུ་འདོད་དགུའི་ལོངས་སྤྱོད། ཟས་ནོར་གོས་གསུམ་ཆར་

ལྟར་བབས་ནས་དངོས་གྲུབ་ཐམས་ཅད་ཐོབ་པར་བསྒོམ། ཕཊ། དམིགས་པ་འདི་གཉིས་བྱས་ན་དུར་གཅོད་ཅི་བྱས་ཀྱང་གཅོད་པ་མི་དབུལ་ཞིང་། ལོངས་སྤྱོད་འཕེལ་བའི་མན་ངག་གོ །དེ་ནས་ཚེ་འདས་ཟ་
འདྲེ་དང་ཕྲལ་ནས་ལམ་སྟོན་དགོས་ཏེ། དེ་ཡང་ལས་ཀྱི་དབང་གིས་ཟ་འདྲེ་དང་ཚེ་འདས་གཉིས་འབྲལ་མེད་དུ་ཡོད་པས། ཕྱེ་ཐབས་ནི། གཞི་དཀར་པོ་གཅིག་བཏིང་ལ་རྡུལ་ཚོན་ནམ་ཙམ་པས་མཆོད་རྟེན་བང་རིམ་བཞི། བུམ་པ་ཏོག་དང་
བཅས་པ་བྲིས། རྒོད་དམ་མདའ་འམ་ཤིང་གཙང་མ་ལ་ཚེ་འདས་ཀྱི་མིང་བྱང་གྲོ་ཤོག་ལ་བྲིས་པའམ། དེ་མ་དམིགས་རྟེན་ཤིང་བྱང་ལ་རྨི་ཡིག་མིང་དང་བཅས་པ་བྲིས་ལ་བཏགས། ཡོད་ན་མེ་ལོང་དར་པཎ་ཚེ་འདས་ཀྱི་ལུས་ལ་འབྱར་བའི་
ཕྲེང་བ་ལྟ་བུའི་སེར་དུམ་གཅིག་ཡང་བཏགས། ཕྱེ་མར་ཇ་ཆང་སོགས་འདོད་ཡོན་དང་། བླ་གླུད་ངར་མི་ཆང་བུས་བསྐོར་བའམ། ལྕོག་ལྡོག་ངར་མི་ཆང་བུས་བསྐོར་བའམ། ལྕོག་ལྡོག་ཆང་བུ་ཏིང་ལོ་གང་རུང་སྣོད་གཅིག་ཏུ་བཤམས། ཟན་
ནམ་ས་སམ་ཡུང་ལ་པདྨ་འདབ་བརྒྱད་བྱས་པ་ལ་མིང་བྱང་བཙུགས་ནས། མཆོད་རྟེན་གྱི་གདན་ཁྲིའི་འོག་དེར་བཞག་ལ། ཕཊ། རང་ཉིད་ཁྲོས་མ་དམར་ནག་ཕག་རྒོད་ཀྱི་དབུ་ཅན། ཕྱག་གཡས་གནམ་ལྕགས་ཀྱི་ཐོག་རྒོད་རྩེ་དགུ་མེ་
འབར་བ་ཕྱར་ཞིང་། གཡོན་ཐོད་ཁྲག་འཛིན་པ་རྫུ་འཕྲུལ་དྲག་རྩལ་དང་ལྡན་པའི་འོད་ཟེར་གྱིས། ཟ་འདྲེ་ཤི་གཤེད་ཐམས་ཅད་བཀུག་ནས་ལྕགས་ཁང་གི་ལིངྒ་ལ་ཐིམ་པ་མཁའ་འགྲོ་མ་འབུམ་གྱིས་བསྐོར་ནས་འབྲོས་དབང་མེད་པར་གྱུར།

༄༅། །ཕཊ། ཕྱག་གཡས་གནམ་ལྕགས་ཀྱི་ཐོག་ཆེན་འཕངས་པས་ཟ་འདྲེ་གཤིན་ལྕགས་ཐམས་ཅད་ཐལ་བ་བུན་ནེ་སོང་བར་གྱུར། ཕཊ། རང་ལུས་འདི་གསེར་གྱི་མཆོད་རྟེན་བང་རིམ་བཞི་པ་
འགྲོ་བ་རིགས་དྲུག་གི་གནས་དང་ཐ་དད་མེད་པའི་བུམ་པར། ཨཱཡིག་དཀར་པོ་ཡོངས་སུ་གྱུར་པ་ལས། རང་ཉིད་ཁྲོས་མ་སྐུ་མདོག་དཀར་མོ་ཞི་ཞིང་བཞད་པ་
ཕྱག་གཡས་ཡེ་ཤེས་ཀྱི་བུམ་པས་ཚེ་འདས་ཀྱི་ལས་སྒྲིབ་འཁྲུད་པ། ཕྱག་གཡོན་བྱམས་པའི་ལྕགས་ཀྱུས་ཚེ་འདས་འདྲེན་པ། འཁོར་མཁའ་འགྲོ་མ་སྡེ་བཞི་ཡང་
རང་དང་མཚུངས་པའོ། །རང་གི་དཔྲལ་བར་རྣམ་སྣང་ཡབ་ཡུམ། མགྲིན་པ་སྣང་བ་མཐའ་ཡས་ཡབ་ཡུམ། ཐུགས་ཀར་རྡོར་སེམས་ཡབ་ཡུམ། ལྟེ་བར་རིན་འབྱུང་
ཡབ་ཡུམ། གསང་བར་དོན་གྲུབ་ཡབ་ཡུམ། དབུ་རྒྱན་དུ་མི་བསྐྱོད་པ་ཡབ་ཡུམ་རྣམས་རྒྱན་ཆ་ལུགས་དང་ལྡན་པ། ཐུགས་ཁའི་ས་བོན་ཨོཾ་ཨཱཿཧཱུྃ་སྭཱ་ཧཱ་ཨ་ཧ་རི་ནི་ས་
རྣམས་ལས་འོད་ཟེར་འཕྲོས་པས། ཡེ་ཤེས་པ་སྤྱན་དྲངས་ནས་གཉིས་སུ་མེད་པར་ཐིམ་པར་གྱུར། ཨརྒྷཾ་སོགས་དང་། ཆོས་སྐུ་ནམ་མཁའ་བཞིན་དུ་དབྱེར་མེད་ཀྱང་།

སོགས་དང་། ཕཊ། ཟ་འདྲེ་ཤི་གཤེད་ཐམས་ཅད་མཆོད་རྟེན་གྱི་ཞབས་སུ་ཚུད་ནས་འགུལ་དབང་མེད་པར་གྱུར། ཕཊ། བསྲུང་བྱ་ཐམས་ཅད་མཆོད་རྟེན་གྱི་བུམ་པར་ཚུད་ནས་མཁའ་འགྲོ་སྡེ་བཞིས་བསྲུང་སྐྱབས་མཛད་པར་གྱུར། །
ཕཊ་༑ རང་གི་ཕྱག་གཡོན་བྱམས་པའི་ལྕགས་ཀྱུ་ལས་ཐུགས་རྗེའི་འོད་ཟེར་ལྕགས་ཀྱུ་ལྟ་བུས། ཚེ་འདས་རིགས་དྲུག་བར་དོ་གང་དུ་ཡོད་ཀྱང་མདུན་དུ་བཀུག་པར་གྱུར། ཀྱཻ་མ། ཉོན་ཅིག་ཚེ་འདས་རིགས་ཀྱི་བུ། །
ང་ནི་ཡེ་ཤེས་མཁའ་འགྲོ་ཡིན། །ང་ནི་ཆོས་སྐུ་ཡུམ་ཆེན་ཡིན། །དུས་གསུམ་སངས་རྒྱས་ང་ལས་བྱུང་། །རིགས་ལྔའི་སངས་རྒྱས་སྐུ་ལ་རྫོགས། །མཁའ་འགྲོ་སྡེ་
བཞིའི་འཁོར་གྱི་བསྐོར། །ཕ་རོལ་ཕྱིན་དྲུག་དོན་དང་ལྡན། །ཡེ་ཤེས་ལྔ་ཡི་འོད་ཟེར་འཕྲོ། །རིགས་དྲུག་འདྲེན་པའི་སངས་རྒྱས་ཡིན། །ཐར་པའི་ལམ་སྟོན་སློབ་
དཔོན་ཡིན། །སངས་རྒྱས་རྣམས་ཀྱི་ཕྲིན་ལས་ཡིན། །བྱང་ཆུབ་སེམས་དཔའི་ཕོ་ཉ་ཡིན། །ང་ནི་ཁྱོད་ཀྱི་སུན་མ་ཡིན། །དཀོན་མཆོག་གསུམ་གྱི་བདེན་པ་དང་། །
སྔགས་འཆང་ཏིང་འཛིན་བྱིན་བརླབ་ཀྱིས། །ཚེ་འདས་གནས་འདིར་མྱུར་དུ་ཤོག །བདེན་པའི་ངག་ལ་ཁྱོད་ཀྱང་ཉོན། །གཤེད་དང་ཕྲལ་བའི་དུས་ལ་བབ། །གསོན་

༄༅། །གཤིན་ཕྲལ་བའི་དུས་ལ་བབ། །བླ་ཁྱེར་བསླུ་བའི་དུས་ལ་བབ། །བླ་གླུད་བཏང་བའི་དུས་ལ་བབ། །བླ་ཡིད་བཀྲོལ་བའི་དུས་ལ་བབ། །
གསོན་གཤིན་མཇལ་བའི་དུས་ལ་བབ། །གཤིན་ཟས་གཏད་པའི་དུས་ལ་བབ། །སྒྲིབ་པ་སྦྱོང་བའི་དུས་ལ་བབ། །ཐར་ལམ་སྟོན་པའི་དུས་ལ་བབ། །དུས་ལ་བབ་
བོ་ཚེ་འདས་ཁྱོད།།འབོད་པའི་གནས་འདིར་མྱུར་དུ་ཤོག །ཨ་ཧ་རི་ནི་ས། ཪྣྲི་བཛྲ་ཨཾ་ཀུ་ཤ་ཛ་ཛ༔ ལྕགས་ཀྱུའི་ཕྱག་རྒྱ་དང༌། ཕཊ་ཕཊ་ཕཊ། ཅེས་བརྗོད། ཀྱེ་མ་ཚེ་འདས་
རིགས་ཀྱི་བུ། །ཐུགས་རྗེའི་ལྕགས་ཀྱུ་འདི་ལ་འཇུས། །ཤེས་རབ་སྒྲོན་མེ་འདི་ལ་ལྟོས། །གཟུགས་བརྙན་འདི་ནི་སྐུ་ཡི་རྟེནཱ། །མིང་བྱང་འདི་ནི་གསུང་གི་རྟེན། །མེ་
ལོང་འདི་ནི་ཐུགས་ཀྱི་རྟེན། །དར་པཎ་འདི་ནི་ལུས་ཀྱི་རྟེན། །མདའ་སྨྱུག་འདི་ནི་འཇུ་བའི་ཤིང༌། །གདུགས་ཆུང་འདི་ནི་གཞལ་ཡས་ཁང༌། །གདན་དཀར་པདྨ་
སྡོད་པའི་གདན། །ཉེ་དུ་འདི་ནི་སྔར་གྱི་བཤེས། །དྲི་མ་འདི་ནི་གོས་ཀྱི་རྟེན། །ཚེ་འདས་རྒྱལ་བའི་སྲས་པོ་ཁྱོད། །སྐྱེ་ཤི་མཚམས་ནས་དབུ་ཡར་ཁྱོག །ཡོད་མེད་

མཚམས་ནས་ཞལ་ཚུར་སྟོན། །སྣང་སྲིད་མཚམས་ནས་སྙན་ཚུལ་གསོན། །ཀྱེ་མ་སེམས་ཅན་སྙིང་རེ་རྗེ། །འཁོར་བའི་གནས་སུ་ཡུན་རེ་རིང་། །ལས་ཀྱི་རྒྱ་མཚོ་
གཏིང་རེ་ཟབ། །སྲིད་པའི་འཁོར་ལོ་དབང་རེ་ཆེ། །ལོག་པའི་རྣམ་ཤེས་ཁ་རེ་དྲག །འཁྲུལ་པའི་བག་ཆགས་སྤང་རེ་དཀའ། །དམྱལ་བའི་སྡུག་བསྔལ་ཡ་རེ་ཡང་། །
ལུས་བརྗེས་ཕུང་པོ་ཉོན་རེ་མོངས། །ཀྱེ་མ་ཚེ་འདས་རིགས་ཀྱི་བུ། །འཁོར་བའི་གནས་སུ་ཡུན་རིང་ལ། །ཐུགས་རྗེའི་ལྕགས་ཀྱུ་དྲན་པར་གྱིས། །ལས་ཀྱི་རྒྱ་མཚོ་
གཏིང་ཟབ་ལ། །བརྩོན་འགྲུས་གྲུ་གཟིངས་དྲན་པར་གྱིས། །སྲིད་པའི་འཁོར་ལོ་དབང་ཆེན་ལ། །རྟེན་འབྲེལ་སྒྱུ་མ་དྲན་པར་གྱིས། །ལོག་པའི་རྣམ་ཤེས་ཁ་དྲག་
ལ༑ །བཀའ་དང་དམ་ཚིག་དྲན་པར་གྱིས། །འཁྲུལ་པའི་བག་ཆགས་སྤང་དཀའ་ལ། །ཆོས་ཉིད་བདེན་པ་དྲན་པར་གྱིས། །དམྱལ་བའི་སྡུག་བསྔལ་མི་བཟོད་ལ། །
ཚད་མེད་གོ་ཆ་དྲན་པར་གྱིས། །རྒྱུ་དྲུག་གནས་སུ་འཁོར་བ་ལ། །ཕ་རོལ་ཕྱིན་དྲུག་དྲན་པར་གྱིས། །མི་དགེ་བཅུ་པོའི་སྡིག་བྱས་ལ། །དགེ་བ་བཅུ་པོ་དྲན་པར་

༄༅། །གྱིས། །ལུས་བརྗེས་ཕུང་པོ་ཉོན་མོངས་ལ། །ལྷ་ལུས་བདེ་བ་དྲན་པར་གྱིས། །ཡུམ་ཆེན་རྒྱལ་བའི་དཀྱིལ་འཁོར་ལ། །དད་པའི་སེམས་ཀྱིས་
ཕྱག་འཚོལ་ཞིག །གུས་པའི་ཡིད་ཀྱིས་བསྐྱབ་གསོལ་ཅིག །ཨ་ཧ་རི་ནི་ས་ནཱི་ས་མ་ཡ་ཏིཥྛ་ལྷན། ཕཊ་ཕཊ་ཕཊ། ཅེས་མིང་བྱང་ལ་བསྟིམ་ལ་ཚེ་འདས་དངོས་སུ་བསམ། ཕཊ། རིན་
པོ་ཆེའི་སྣོད་དུ་གླུད་ཀྱི་གཏོར་མ་འདོད་པའི་ཡོན་ཏན་ལྔ་དང་ལྡན་པར་གྱུར་པ་འདི། །ཚེ་ལས་འདས་པ་ཆེ་ཞེས་བགྱི་བ་ལ། ཚེ་རབས་དཔག་ཏུ་མེད་པ་ནས་ལན་
ཆགས་པའི་ལན་ཆགས། ད་ལྟ་བླ་ཡིད་རྣམ་ཤེས་ལ་བདག་ཏུ་བཟུང་ནས། གཤིན་པོ་ཐར་པ་ཐོབ་ཏུ་མི་བཅུག་པ། །ཚེ་འདས་ལ་བརྫ་ཞིང་། གསོན་པོ་བཀྲ་མི་ཤིས་
པར་བྱེད་པའི་ལན་ཆགས་ཟ་འདྲེ་འབྱུང་པོ་རྣམས་ལ་བསྔོའོ། །སྦྱིན་ནོ། །ལན་ཆགས་བྱང་བུ་ལོན་འཁོར་ཤ་མཁོན་དག་ནས་བྱང་ཆུབ་ཀྱི་སེམས་དང་ལྡན་པར་གྱུར་
ཅིག ༑ཨོཾ་ཨ་ཀ་རོ་སོགས་བརྗོད། ཧཱུྃ་ང་ནི་ཡེ་ཤེས་ཁྲོས་མའི་སྐུ། །སྟོབས་ཆེན་བདུད་འདུལ་ཆེན་མོ་ཡིན། །ཉོན་ཅིག་བགེགས་དང་འབྱུང་པོའི་ཚོགས། །གཤིན་གྱི་བླ་

གླུད་འདི་ལོང་ལ། །ཚེ་འདས་ཐར་པའི་གེགས་མ་བྱེད། །བཟུང་བ་ཐོང་ལ་བཅིངས་པ་ཁྲོལ། །བསྡམས་པ་སློད་ལ་མནན་པ་ཁྱོག །བུ་ལོན་ལན་ཆགས་བྱང་གྱུར་
ཅིག ༑ཧཱུྃ་ཤར་ཕྱོགས་དྲི་ཟའི་གདོན་ཚོགས་དང༌། །ལྷོ་ཕྱོགས་གཤིན་རྗེའི་གདོན་ཚོགས་དང་། །ནུབ་ཕྱོགས་ཀླུ་ཡི་གདོན་ཚོགས་དང༌། །བྱང་ཕྱོགས་གནོད་སྦྱིན་
གདོན་ཚོགས་རྣམས། །གཤིན་གྱི་བླ་གླད་འདི་ལོང་ལ། །ཚེ་འདས་ཐར་པའི་གེགས་མ་བྱེད། །བཟུང་བ་ཐོད་ལ་བཅིངས་པ་ཁྲོལ། །བསྡམས་པ་སློད་ལ་མནན་པ་
ཁྱོག ༑བུ་ལོན་ལན་ཆགས་བྱང་གྱུར་ཅིག །ཧཱུྃ་ཤར་ལྷོ་མེ་ལྷའི་གདོན་ཚོགས་དང༌། །ལྷོ་ནུབ་སྲིན་པོའི་གདོན་ཚོགས་དང༌། །ནུབ་བྱང་རླུང་ལྷའི་གདོན་ཚོགས་དང་། །
བྱང་ཤར་དབང་ལྡན་གདོན་ཚོགས་རྣམས། །གཤིན་གྱི་བླ་གླུད་འདི་ལོང་ལ། །ཚེ་འདས་ཐར་པའི་གེགས་མ་བྱེད། །བཟུང་བ་ཐོང་ལ་བཅིངས་པ་ལ། །བསྡམས་
པ་སློད་ལ་མནན་པ་ཁྱོག །བུ་ལོན་ལག་ཆགས་བྱང་གྱུར་ཅིག །ཧཱུྃ་སྟེང་ཕྱོགས་ལྷ་ཡི་གདོན་ཚོགས་དང༌། །འོག་ཕྱོགས་ས་བདག་གདོན་ཚོགས་དང༌། །སྡེ་བརྒྱད་

༄༅། །ཡུལ་ལྷ་མཐུ་ཆེན་དང་། །སྣང་སྲིད་ལྷ་འདྲེ་ཐམས་ཅད་ཀུན། །གཤིན་གྱི་བླ་གླུད་འདི་ལོང་ལ། །ཚེ་འདས་ཐར་པའི་གེགས་མ་བྱེད། །བཟུང་བ་
ཐོང་ལ་བཅིངས་པ་ཁྲོལ། །བསྡམས་པ་སློད་ལ་མནན་པ་ཁྱོག །བུ་ལོན་ལན་ཆགས་བྱང་གྱུར་ཅིག །ཧཱུཾ་ང་ནི་ཁྲོ་ཆེན་འབར་བའི་སྐུ། །ཚེ་འདས་འདི་ཡི་བླ་ཁྱེར་
ནས༑ །གཤིན་ལྕགས་བྱེད་པའི་འབྱུང་པོ་རྣམས། །བླ་གླུད་བཟང་པོ་འདི་ཁྱེར་ལ། །ཉི་མ་དེ་རིང་ཕྱིན་ཆད་ནས། །ཚེ་འདས་རིགས་ཀྱི་བུ་འདི་ལ། །མ་ཉེ་མ་འཁོར་
མ་གནོད་ཅིག །རང་གི་ལུས་ལ་དཔེ་ལོང་ལ། །གཞན་ལ་གནོད་པ་མ་བྱེད་ཅིག །བཀའ་དང་དམ་ལ་མ་མདའ་བར། །སོ་སོ་རང་རང་གནས་སུ་དེངས། །གལ་ཏེ་
བཀའ་ལས་ཁྱོད་འདས་ན། །ལས་ཀྱི་ཌཱ་ཀིས་སྙིང་ཁྲག་འཐུང་། །མནར་མེད་དམྱལ་བའི་སྡུག་བསྔལ་མྱོང་། །དེ་བས་མ་གནོད་གཞན་དུ་དེངས། །ༀ་བཛྲ་བྷ་རཱ་ཧི་
ཀྲོ་ཏི་ཀཱ་ལི་ཧ་རི་ནི་ས། གནོད་བྱེད་གཤིན་ལྕགས་བླ་ཁྱེར་ཐམས་ཅད། ཨུ་ཙ་ཏ་ཡ་ཕཊ་ཕཊ་ཕཊ། དེ་ནས་རོལ་མོ་དང་བཅས་པས་བླ་གླུད་ཕྱིར་དོར་རོ། །དེ་ནས་རིགས་དྲུག་གནས་འདྲེན་ནི། 

མཚན་བྱང་མཆོད་རྟེན་བང་རིམ་འོག་མའི་སྟེང་དུ་བཞག་ལ། ཧཱུྃ་བདག་ལུས་གསེར་གྱི་མཆོད་རྟེན་གྱི། ཞབས་སུ་ཟ་འདྲེ་ཤི་གཤེད་མནན། མཆོད་རྟེན་བང་རིམ་དང་པོ་ལ། །རླུང་གི་
འཁོར་ལོ་རྩིབས་དགུའི་སྟེང་། །ཚེ་འདས་ཞེ་སྡང་ངོ་བོ་དེ། །དུ་ཡིག་ནག་པོ་གཉིས་རེ་ལས། །ཚ་དམྱལ་གྲངས་དམྱལ་བཅོ་བརྒྱད་ཆགས། །ཉོན་ཅིག་ཚེ་འདས་
རིགས་ཀྱི་བུ། །ཞེ་སྡང་དྲག་པོའི་ལས་དབང་གིས། །དམྱལ་བའི་གནས་སུ་སྐྱེ་སྲིད་པས། །མ་གཅིག་ང་ཡི་དབུ་གཙུག་ན། །བཅོམ་ལྡན་མི་བསྐྱོད་སྐུ་མདོག་མཐིང་།།
ས་གནོན་མཉམ་བཞག་སྐྱིལ་ཀྲུང་བཞུགས། །ཡུམ་ཆེན་མཱ་མ་ཀི་དང་འཁྲིལ། །ལོངས་སྤྱོད་རྫོགས་སྐུ་མཚན་དཔེ་རྫོགས། །ཚེ་འདས་རིགས་ཀྱི་བུ་ཁྱོད་ཀྱང་། །
བཅོམ་ལྡན་དེ་ལ་ཕྱག་འཚལ་ཞིག །བཅོམ་ལྡན་དེ་ལ་སྐྱབས་ཞུས་ཞིག །བཅོམ་ལྡན་ཐུགས་རྗེའི་འོད་ཟེར་གྱིས། །ཞེ་སྡང་དམྱལ་བ་སྟོང་པར་སྦྱངས། །ཧཱུྃ་བཛྲ་དྷྲག་
ཨ་ཧ་རི་ནི་ས། ཚེ་འདས་ཞེ་སྡང་གི་ལས་སྒྲིབ་ཤུད་དྷེ་ཤུད་དྷེ་བི་ཤུད་དྷེ་སྭཱ་ཧཱ། ཕཊ་ཕཊ་ཕཊ། ཚེ་འདས་ཞེ་སྡང་སྒྲིབ་པ་དག །ཚ་གྲང་སྡུག་བསྔལ་རང་སར་ཞི། །

༄༅། །བཟོད་པའི་ཕར་ཕྱིན་ཡོངས་སུ་རྫོགས། །རྣམ་ཤེས་ཕུང་པོ་ཆུ་ཁམས་དག །མི་བསྐྱོད་ཡབ་ཡུམ་སྐུ་ཐོབ་གྱུར། །མ་ཅིག་ཐུགས་རྗེའི་ལྕགས་ཀྱུ་
ཡི༑ །བང་རིམ་གཉིས་པའི་སྟེང་དུ་དྲོངས། །ཉི་མ་དེ་རིང་ཕྱིན་ཆད་ནས། །དམྱལ་བའི་སྐྱེ་སྒོ་ཆོད་པར་ཤོག །ཕཊ་ཕཊ་ཕཊ། བང་རིམ་གཉིས་པར་བཞག་ལ། ཧཱུྃ་མཆོད་རྟེན་
བང་རིམ་གཉིས་པ་ལ། །མེ་ཡི་འཁོར་ལོ་རྩིབས་གསུམ་སྟེང་། །ཚེ་འདས་སེར་སྣའི་ངོ་བོ་དེ། །པྲེ་ཡིག་གཉིས་རེ་ཡོངས་གྱུར་ལས། །ཡི་དྭགས་གྲོང་ཁྱེར་དཔག་མེད་
གསལ༑ །ཉོན་ཅིག་ཚེ་འདས་རིགས་ཀྱི་བུ། །སེར་སྣ་དྲག་པོའི་ལས་དབང་གིས། །ཡི་དྭགས་གནས་སུ་སྐྱེ་སྲིད་པས། །ཡུམ་ཆེན་སྤྲུལ་པའི་འཁོར་ལོ་ན། །བཅོམ་
ལྡན་རིན་འབྱུང་སྐུ་མདོག་སེར། །མཆོག་སྦྱིན་མཉམ་བཞག་སྐྱིལ་ཀྲུང་བཞུགས། །ཡུམ་ཆེན་སངས་རྒྱས་སྤྱན་མ་འཁྲིལ། །ལོངས་སྤྱོད་རྫོགས་སྐུ་མཚན་དཔེ་
རྫོགས༑ །ཚེ་འདས་རིགས་ཀྱི་བུ་ཁྱོད་ཀྱང་། །བཅོམ་ལྡན་དེ་ལ་ཕྱག་འཚལ་ཞིང་། །བཅོམ་ལྡན་དེ་ལ་སྐྱབས་ཞུས་ཤིག །བཅོམ་ལྡན་ཐུགས་རྗེའི་འོད་ཟེར་གྱིས། །

སེར་སྣ་ཡི་དྭགས་སྟོང་པར་སྦྱངས། །སྲ་རཏྣ་དྷྲིག་ཨ་ཧ་རི་ནི་ས་ཚེ་འདས་སེར་སྣའི་ལས་སྒྲིབ་ཤུད་དྷོ་ཤུད་དྷེ་བི་ཤུད་དྷེ་སྭཱ་ཧཱ། ཕཊ་ཕཊ་ཕཊ། ཚེ་འདས་སེར་སྣའི་
སྒྲིབ་པ་དག །བཀྲེས་སྐོམ་སྡུག་བསྔལ་རང་སར་ཞི། །སྦྱིན་པའི་ཕར་ཕྱིན་ཡོངས་སུ་རྫོགས། །ཚོར་ཕུང་ས་ཁམས་རྣམ་པར་དག །རིན་འབྱུང་ཡབ་ཡུམ་སྐུ་ཐོབ་
གྱུར༑ །མ་ཅིག་ཐུགས་རྗེའི་ལྕགས་ཀྱུ་ཡིས། །བང་རིམ་གསུམ་པའི་སྟེང་དུ་དྲོངས། །ཉི་མ་དེ་རིང་ཕྱིན་ཆད་ནས། །ཡི་དྭགས་སྐྱེ་སྒོ་ཆོད་པར་ཤོག །ཕཊ་ཕཊ་ཕཊ།
བང་རིམ་གསུམ་པར་བཞག་ལ། ཧཱུྃ་མཆོད་རྟེན་བང་རིམ་གསུམ་པ་ལ། །ཆུ་ཡི་འཁོར་ལོ་རྩིབས་གསུམ་ལ། །ཚེ་འདས་གཏི་མུག་ངོ་བོ་དེ། །ཏྲི་ཡིག་གཉིས་རེ་ཡོངས་གྱུར་
ལས༑ །དུད་འགྲོའི་རིགས་ནི་དཔག་མེད་གསལ། །ཉོན་ཅིག་ཚེ་འདས་རིགས་ཀྱི་བུ། །གཏི་མུག་དྲག་པོའི་ལས་དབང་གིས། །དུད་འགྲོའི་གནས་སུ་སྐྱེ་སྲིད་པས། །
ཡུམ་ཆེན་དཔྲལ་བའི་དབྱིངས་རུམ་ན། །བཅོམ་ལྡན་རྣམ་སྣང་སྐུ་མདོག་དཀར། །བྱང་ཆུབ་ཕྱག་རྒྱའི་སྐྱིལ་ཀྲུང་བཞུགས། །ཡུམ་ཆེན་དབྱིངས་ཕྱུག་མ་དང་འཁྲིལ། །

༄༅།           །ལོངས་སྤྱོད་རྫོགས་སྐུ་མཚན་དཔེ་རྫོགས། །ཚེ་འདས་རིགས་ཀྱི་བུ་ཁྱོད་ཀྱང་། །བཅོམ་ལྡན་དེ་ལ་ཕྱག་འཚོལ་ཞིག །བཅོམ་ལྡན་དེ་ལ་སྐྱབས་
ཞུས་ཤིག །བཅོམ་ལྡན་ཐུགས་རྗེའི་འོད་ཟེར་གྱིས། །གཏི་མུག་བྱོལ་སོང་སྟོང་པར་སྦྱངས། ཨོཾ་འཛི་ན་འཇིག་ཨ་ཧ་རི་ནི་ས། ཚེ་འདས་གཏི་མུག་གི་ལས་སྒྲིབ་ཤུད་
དྷོ་ཤུད་དྷེ་བི་ཤུད་དྷེ་སྭཱ་ཧཱ། ཕཊ་ཕཊ་ཕཊ། ཚེ་འདས་གཏི་མུག་སྒྲིབ་པ་དག །གླེན་ལྐུག་སྡུག་བསྔལ་རང་སར་ཞི། །ཤེས་རབ་ཕར་ཕྱིན་ཡོངས་སུ་རྫོགས། །
གཟུགས་ཕུང་ནམ་མཁའ་རྣམ་པར་དག །རྣམ་སྣང་ཡབ་ཡུམ་སྐུ་ཐོབ་གྱུར། །མ་ཅིག་ཐུགས་རྗེའི་ལྕགས་ཀྱུ་ཡི། །བང་རིམ་བཞི་པའི་སྟེང་དུ་དྲོངས། །ཉི་མ་དེ་རིང་
ཕྱིན་ཆད་ནས། །དུད་འགྲོའི་སྐྱེ་སྒོ་ཆོད་པར་ཤོག །ཕཊ་ཕཊ་ཕཊ། བང་རིམ་བཞི་པར་བཞག་ལ། ཧཱུྃ་མཆོད་རྟེན་བང་རིམ་བཞི་པ་ལ། ས་ཡི་འཁོར་ལོ་རྩིབས་བཞིའི་སྟེང་། །
ཚེ་འདས་འདོད་ཆགས་ངོ་བོ་དེ། །ཏྲཾ་ཡིག་ལྗང་ཁུ་གཉིས་རེ་ལས། །གླིང་བཞི་མི་ཡི་འཇིག་རྟེན་གསལ། །ཉོན་ཅིག་ཚེ་འདས་རིགས་ཀྱི་བུ། །འདོད་ཆགས་དྲག་པོའི་

ལས་དབང་གིས། །མི་ཡི་གནས་སུ་སྐྱེ་སྲིད་པས། །མ་ཅིག་ལོངས་སྤྱོད་འཁོར་ལོ་ན། །བཅོམ་ལྡན་སྣང་བ་མཐའ་ཡས་དམར། །མཉམ་བཞག་ཕྱག་རྒྱ་སྐྱིལ་ཀྲུང་
བཞུགས༑ །ཡུམ་ཆེན་ན་བཟའ་དཀར་མོ་འཁྲིལ། །ལོངས་སྤྱོད་རྫོགས་སྐུ་མཚན་དཔེ་རྫོགས། །ཚེ་འདས་རིགས་ཀྱི་བུ་ཁྱོད་ཀྱང་། །བཅོམ་ལྡན་དེ་ལ་ཕྱག་འཚོལ་
ཞིང་༑ བཅོམ་ལྡན་དེ་ལ་སྐྱབས་ཞུས་ཤིག །བཅོམ་ལྡན་ཐུགས་རྗེའི་འོད་ཟེར་གྱིས། །འདོད་ཆགས་གླིང་བཞི་སྟོང་པར་སྦྱངས། །ཨཱ ཨ་རོ་ལིག་ཨ་ཧ་རི་ནི་ས། ཚེ་
འདས་འདོད་ཆགས་ཀྱི་ལས་སྒྲིབ་ཤུད་དྷོ་ཤུད་དྷེ་སྭ་ཧཱ། ཕཊ་ཕཊ་ཕཊ། དེ་ནས་གསུར་བྱ་ཕྱེ་མར་ཇ་ཆང་ཟས་སྣ་རྣམས་བྲན་ལ། ཕཊ། སྟོང་པའི་ངང་ལས་རིན་པོ་ཆེའི་སྣོད་དུ། ཟས་
གོས་བཟའ་བཏུང་ཕུན་སུམ་ཚོགས་པར་གྱུར། ན་མཿསརྦ་ཏ་ཐཱ་ག་ཏེ་བྷོ་བི་ཤྭ་མུ་ཁེ་བྷྱ། སརྦ་ཐཱ་ཁཾ་ཨུཏྟ་ཏེ་སྤ་ར་ཎ་ཨི་མཾ་ག་ག་ན་ཁཾ་སྭཱ་ཧཱ། ཀྱེ་མ་ཉོན་ཅིག་ཚེ་འདས་
ལུས་བརྗེས་རིགས་ཀྱི་བུ། །སྔོན་ཚེ་རྒྱལ་སྲས་དྲི་མེད་གྲགས་པ་དེ། །གདན་མེད་ཐང་ལ་འཁྱམས་ཚེ་ལྷ་རྣམས་ཀྱིས། །རྫུ་འཕྲུལ་སེངྒེའི་ཁྲི་གདན་བཏིང་བ་ལྟར། །

༄༅། །ལས་ཀྱི་འབྲེལ་བའི་ཉེ་དུ་བརྩེ་བ་ཡིས། །སྣམ་རས་ཕྱིང་དཀར་གཙང་མའི་གདན་བཟང་འདི། །ཚེ་འདས་ཁྱོད་ལ་གདན་གྱི་སྐལ་བར་བསྔོ། །
ཚ་གྲང་སྡུག་བསྔལ་ཐམས་ཅད་རབ་ཞི་ནས། །བདེ་ལྡན་བྱང་ཆུབ་འབྲས་བུ་ཐོབ་པར་ཤོག །སྔོན་ཚེ་རྒྱལ་བུ་བདེ་ལྡན་མུན་པར་འཁྱམས། །སྤྱན་རས་གཟིགས་ཀྱི་
ཡེ་ཤེས་སྒྲོན་མེ་ཡིས། །མ་རིག་མུན་པ་གསལ་བ་དེ་བཞིན་དུ། །ལས་ཀྱིས་འབྲེལ་བའི་ཉེ་དུ་བརྩེ་བ་ཡིས། །ཡེ་ཤེས་གསལ་བའི་སྒྲོན་མེ་འདི་བལྟམས་ནས། །ཚེ་
འདས་ཁྱོད་ཀྱི་མུན་པ་སེལ་ཕྱིར་བསྔོ། །མ་རིག་མུན་པ་གཏན་ནས་སངས་གྱུར་ཏེ། །ཡེ་ཤེས་གསལ་བའི་འོད་ལ་བདེ་བར་ཤོག །སྔོན་ཚེ་མོའུ་འགལ་བུ་ཡི་ཡུམ་ལ་
ཟས༑ །བསྔོས་ནས་ངན་སོང་གནས་ནས་ཐར་པ་ལྟར། །བརྩེ་ཞིང་བྱམས་པའི་ཉེ་འབྲེལ་འདི་དག་གིས། །ཞལ་ཟས་བཟའ་བཅའ་ཞིམ་མངར་སྣ་ཚོགས་འདི། །ཚེ་
འདས་ཁྱོད་ལ་ཟས་ཀྱི་སྐལ་བར་བསྔོ། །ཟད་མེད་ཏིང་འཛིན་ཟས་ལ་སྤྱོད་པར་ཤོག །སྔོན་ཚེ་རྒྱལ་བུ་དགེ་མཐོང་ཚེ་ལས་འདས། །སྲིང་མོ་ལྷ་མོ་བདེ་ལྡན་ཞེས་བྱ་

བས༑ །འབྲས་ཆང་དྭངས་པ་བདུད་རྩི་མངར་དང་ལྡན། །བསྔོས་པས་ཚ་གྲང་སྡུག་བསྔལ་ཞི་བ་ལྟར། །བརྩེ་གདུང་ཡིད་ལ་ཆགས་པའི་གཉེན་འདུན་གྱིས། །ཇ་
ཆང་འོ་ཞོའི་བཏུང་བ་སྣ་ཚོགས་འདི། །ཚེ་འདས་ཁྱོད་ལ་སྐོམ་གྱི་སྐལ་བར་བསྔོ། །ཚེ་འདས་སྐོམ་པའི་སྡུག་བསྔལ་ཞི་གྱུར་ནས། །བླ་མེད་བྱང་ཆུབ་སྐོམ་དང་འཕྲད་
པར་ཤོག །སྔོན་ཚེ་བྲམ་ཟེའི་བུ་མོ་འཕགས་པའི་ཡུམ། །སེར་སྣའི་དབང་གིས་ཡི་དྭགས་ཡུལ་དུ་འཁྱམསཾ། །བུ་མཆོག་སྤྱན་རས་གཟིགས་ཀྱི་ཐུགས་རྗེ་ཡིས། །བྱིན་
གྱིས་བརླབས་པའི་ན་བཟའ་བྱིན་པ་ལྟར། །བརྩེ་གདུངས་ཡིད་ལ་ཆགས་པའི་གཉེན་བཤེས་ཀྱིས། །ཚ་བའི་བསིལ་ཡབ་གྲང་བའི་སྐྱབས་གྱུར་པའི། །ཞྭ་གོས་སྣམ་
ཕྱིང་བལ་དང་དར་རས་སོགས། །ཚེ་འདས་ཁྱོད་ལ་གོས་ཀྱི་སྐལ་བར་བསྔོ། །ནམ་ཡང་ཚ་གྲང་སྡུག་བསྔལ་མི་འབྱུང་ཞིང་། །ཡུན་དུ་བདེ་སྐྱིད་ཕུན་སུམ་ཚོགས་པར་
ཤོག །བདེ་གཤེགས་རིན་ཆེན་མང་དང་གཟུགས་མཛེས་དང་། །འབྱམས་ཀླས་འཇིགས་ཀུན་བྲལ་ལ་ཕྱག་འཚལ་ལོ། །དེ་བཞིན་གཤེགས་པ་ཁྱེད་རྣམས་བདེན་

༄༅། །པའི་མཐུས། །ཚེ་འདས་འདོད་ཡོན་ལོངས་སྤྱོད་ཀུན་ཐོབ་ནས། །སྐྱེ་བ་གཏན་གྱི་ལོངས་སྤྱོད་འབྱུང་བར་ཤོག །ཨོཾ་ན་མཿསརྦ་ཏ་ཐཱ་ག་ཏ་ཨ་ཝ་
ལོ་ཀི་ཏེ་ཨོཾ་སམྦྷ་ར་སམྦྷ་ཧཱུྃ། ཞེས་བསྔོས་པའི་ཟས་གོས་སྤྲང་པོ་དང་བྱ་ཁྱི་སོགས་ཉམ་ཐག་ལ་སྦྱིན་པ་བཏང་ངོ༌། །ཧཱུྃ་ཚེ་འདས་འདོད་ཆགས་སྒྲིབ་པ་དག །བྲེལ་ཕོངས་སྡུག་བསྔལ་རང་སར་
ཞི༑ །ཚུལ་ཁྲིམས་ཕར་ཕྱིན་ཡོངས་སུ་རྫོགས། །འདུ་ཤེས་མེ་ཁམས་རྣམ་པར་དག །སྣང་མཐའ་ཡབ་ཡུམ་སྐུ་ཐོབ་གྱུར། །མ་ཅིག་ཐུགས་རྗེའི་ལྕགས་ཀྱུ་ཡིས། །
མཆོད་རྟེན་བུམ་པའི་ནང་དུ་དྲོངས། །ཉི་མ་དེ་རིང་ཕྱིན་ཆད་ནས། །ཁྲེལ་ཕོངས་སྐྱེ་སྒོ་ཆོད་པར་ཤོག །ཕཊ་ཕཊ་ཕཊ། བུམ་པའི་སྟོད་སྨད་དུ་བཞག་ལ། ཧཱུྃ་བུམ་མཐིལ་
གསེར་འཁོར་རྩིབས་བརྒྱད་ལ། །ཚེ་འདས་ཕྲག་དོག་ངོ་བོ་དེ། །སུ་ཡིག་གཉིས་རེ་ཡོངས་གྱུར་ལས། །ལྷ་མིན་འཐབ་རྩོད་གྲོང་ཁྱེར་གསལ། །ཉོན་ཅིག་ཚེ་འདས་
རིགས་ཀྱི་བུ། །ཕྲག་དོག་དྲག་པོའི་ལས་དབང་གིས། །ལྷ་མིན་གནས་སུ་སྐྱེ་སྲིད་པས། །ཡུམ་ཆེན་བདེ་སྤྱོད་འཁོར་ལོ་ན། །བཅོམ་ལྡན་དོན་ཡོད་གྲུབ་པ་ལྗང་། །

མཆོག་སྦྱིན་མཉམ་བཞག་སྐྱིལ་ཀྲུང་བཞུགས། །ཡུམ་ཆེན་དམ་ཚིག་སྒྲོལ་མ་འཁྲིལ། །ལོངས་སྤྱོད་རྫོགས་སྐུ་མཚན་དཔེ་རྫོགས། །ཚེ་འདས་རིགས་ཀྱི་བུ་ཁྱོད་
ཀྱང་༑ །བཅོམ་ལྡན་དེ་ལ་ཕྱག་འཚལ་ཞིག །བཅོམ་ལྡན་དེ་ལ་སྐྱབས་ཞུས་ཤིག །བཅོམ་ལྡན་ཐུགས་རྗེའི་འོད་ཟེར་གྱིས། །ཕྲག་དོག་ལྷ་མིན་སྟོང་པར་སྦྱངས། །ཧ་
པྲ་ཛྙཱ་དྷིག་ཨ་ཧ་རི་ནི་ས། ཚེ་འདས་ཕྲག་དོག་གི་ལས་སྒྲིབ་ཤུད་དྷོ་ཤུད་དྷེ་བི་ཤུད་དྷེ་སྭཱ་ཧཱ། ཕཊ་ཕཊ་ཕཊ། ཚེ་འདས་ཕྲག་དོག་སྒྲིབ་པ་དག །འཐབ་རྩོད་སྡུག་
བསྔལ་རང་སར་ཞི། །བསམ་གཏན་ཕར་ཕྱིན་ཡོངས་སུ་རྫོགས། །འདུ་བྱེད་རླུང་ཁམས་རྣམ་པར་དག །དོན་གྲུབ་ཡབ་ཡུམ་སྐུ་ཐོབ་གྱུར། །མ་ཅིག་ཐུགས་རྗེའི་
ལྕགས་ཀྱུ་ཡིས། །མཆོད་རྟེན་དབུ་རྩེའི་གནས་སུ་དྲོངས། །ཉི་མ་དེ་རིང་ཕྱིན་ཆད་ནས། །ལྷ་མིན་སྐྱེ་སྒོ་ཆོད་པར་ཤོག །ཕཊ་ཕཊ་ཕཊ། དབུ་རྩེའི་སྟེང་དུ་བྱང་བུ་བཞུག །ཧཱུྃ་
གསེར་གྱི་མཆོད་རྟེན་དབུ་རྩེ་ན། །འཁོར་ལོ་སྔོ་སྐྱ་རྩིབས་བརྒྱད་སྟེང་། །ཚེ་འདས་ང་རྒྱལ་ངོ་བོ་སྟེ། །ཨ་ཡིག་དཀར་པོ་ཡོངས་གྱུར་ལས། །ལྷ་ཁམས་གནས་རིགས་

༄༅། །ཐམས་ཅད་གསལ། །ཉོན་ཅིག་ཚེ་འདས་རིགས་ཀྱི་བུ། །ང་རྒྱལ་དྲག་པོའི་ལས་དབང་གིས། །ལྷ་ཡི་གནས་སུ་སྐྱེ་སྲིད་པས། །ཡུམ་ཆེན་ཆོས་ཀྱི་
འཁོར་ལོ་ན། །བཅོམ་ལྡན་རྡོར་སེམས་ཤེལ་གྱི་མདོག །རྡོ་རྗེ་དྲིལ་འཛིན་སེམས་དཔའི་སྐྱིལ། །ཡུམ་ཆེན་རྡོ་རྗེ་སྙེམས་མ་འཁྲིལ། །ལོངས་སྤྱོད་རྫོགས་སྐུ་མཚན་
དཔེ་རྫོགས། །ཚེ་འདས་རིགས་ཀྱི་བུ་ཁྱོད་ཀྱིས། །བཅོམ་ལྡན་དེ་ལ་སྐྱབས་ཞུས་ཞིག །བཅོམ་ལྡན་ཐུགས་རྗེའི་འོད་ཟེར་གྱིས། །ང་རྒྱལ་ལྷ་ཁམས་སྟོང་པར་
སྦྱངས༑ །ཨོཾ་བཛྲ་སཏྭ་ཧཱུྃ། ཨ་ཧ་རི་ནི་ས། ཚེ་འདས་ང་རྒྱལ་གྱི་ལས་སྒྲིབ་ཤུད་དྷོ་ཤུད་དྷེ་བི་ཤུད་དྷེ་སྭཱ་ཧཱ། ཕཊ་ཕཊ་ཕཊ། ཚེ་འདས་ང་རྒྱལ་སྒྲིབ་པ་དག །ཕམ་ལྟུང་
སྡུག་བསྔལ་རང་སར་ཞི། །བརྩོན་འགྲུས་ཕར་ཕྱིན་ཡོངས་སུ་རྫོགས། །ཡིད་དང་ཆོས་ཁམས་རྣམ་པར་དག །རྡོར་སེམས་ཡབ་ཡུམ་སྐུ་ཐོབ་གྱུར། །ཉི་མ་དེ་རིང་
ཕྱིན་ཆད་ནས། །ལྷ་ཡི་སྐྱེ་སྒོ་ཆོད་པར་ཤོག །ཕཊ་ཕཊ་ཕཊ། དེ་ནས་བར་དོ་ངོ་སྤྲོད། འཁོར་བ་དང་འབྲེལ་ཐགས་བཅད་ནས་ལམ་སྟེན་པ་ནི། ཕཊ། ཚེ་ལས་འདས་པའི་སྟེང་གི་ནམ་

མཁའི་ཐད་ན། དུས་གསུམ་སངས་རྒྱས་ཐམས་ཅད་འདུས་པའི་ངོ་བོ། མ་ཅིག་ལབ་ཀྱི་སྒྲོན་མ་སྐུ་ཆུང་ལ་ཡན་ལག་དོད་པ། ཟླ་བའི་གདན་ལ་སྐུ་གར་ཐབས་ལིང་
ལིང་༑ ཕྱག་ཌ་དྲིལ་སིལ་སིལ། གསུང་སྙན་པའི་དབྱངས་ཀྱིས། རིགས་ཀྱི་བུ་ཡར་ཤོག །དག་པ་མཁའ་སྤྱོད་ཀྱི་ཞིང་དུ་འགྲོའོ། །དགའ་འོ། སྐྱིད་དོ་གསུངས་པར་
གྱུར༔ ཀྱེ་མ་ཚེ་འདས་རིགས་ཀྱི་བུ། ཁྱོད་ནི་ཚེ་ལས་འདས་པ་ཡིན། །འཇིག་རྟེན་འདི་ནས་ཕ་རོལ་སོང་། །སྣང་མུན་བར་དོའི་མཚམས་ན་ཡོད། །བསམ་པ་ཙམ་
གྱིས་སྟོང་གསུམ་འཁོར། །ཐོག་མེད་རྫུ་འཕྲུལ་སྟོབས་དང་ལྡན། །ཉི་ཟླའི་གྲིབ་མ་རྐང་རྗེས་མེད། །གནས་ལ་ངེས་མེད་ཀུན་ཏུ་འཁྱམས། །གྲོགས་ནི་ཤི་གསོན་
ཅིར་ཡང་འགྲོགས། །ཟས་ནི་བསྔོས་པ་ཙམ་གྱིས་ཚིམ། །ཆུ་བྲག་རྩིག་པར་ཐོག་པ་མེད། །བར་དོ་ཡིན་ནོ་རིགས་ཀྱི་བུ། ཁྱོད་ཉིད་གཅིག་པུ་ཤི་བ་མིན། །ཐམས་
ཅད་ཤི་བའི་ཆོས་ཅན་ལ། །མ་སྡུག་མ་བསྔལ་རིགས་ཀྱི་བུ། །སྒྲ་འོད་ཟེར་དང་རྒྱོབ་སོད་སྒྲ། །ཐམས་ཅད་རང་སྣང་འཁྲུལ་པ་ཡིན། །ལོག་ནས་འབྱུང་བ་གཅིག་

༄༅། །ཀྱང་མེད། །མ་འཇིགས་མ་སྐྲག་རིགས་ཀྱི་བུ། ཁྲག་འཐུང་ཁྲོ་བོ་མགོ་བརྙན་ཚོགས། །འུར་སྒྲ་ཆེམ་སྒྲ་མཚོན་ཆའི་ཆར། །ཐམས་ཅད་ཡི་དམ་
བསུ་མ་ཡིན། །མ་བསྔངས་མ་འབྲོས་རིགས་ཀྱི་བུ། །འཁོར་བའི་གནས་ན་བདེ་བ་མེད། །ཡུལ་དང་ཞིང་ཁང་ནོར་རྗེ་ས་དང༌། །གཉེན་དང་ཉེ་དུ་རང་ལུས་རྣམས། །
སྒྱུ་མ་རྨི་ལམ་ཇི་བཞིན་དུ། །མི་རྟག་འབྲལ་བའི་ཆོས་ཅན་ཡིན། །རྟག་པར་གནས་པ་གཅིག་ཀྱང་མེད། །མ་ཆགས་མ་ཞེན་རིགས་ཀྱི་བུ། ཁྱོད་ལ་ཤ་ཁྲག་ལུས་པོ་
མེད༑ །ཡིད་ལུས་མིང་གཞི་ཙམ་ལ་བརྟེན། །བར་དོའི་རྣམ་པར་ཤེས་པ་དེ། །འོད་ཀྱི་ཐིག་ལེ་ལྕོག་སྒོང་ཙམ། །ཡི་གེ་ཨཱ་ཡིས་མཚན་པར་བསྒོམ། །མ་ཅིག་ལབ་
སྨོན་ཐུགས་ཀ་རུ། །ཐེ་ཚོམ་མེད་པར་རྒྱངས་སེ་འཕོངས། །དབྱེ་བ་མེད་པར་ཁྲུག་སེ་བསྲེས། །མ་གཅིག་རྩལ་ཆེན་མདའ་འཕང་བཞིན། །བདེ་བ་ཅན་གྱི་ཞིང་དུ་
གཤེགས༑ །མེ་ཏོག་པདྨའི་སྦུབས་སུ་ཐིམ། །པདྨ་རྒྱས་པའི་ཟེའུ་འབྲུ་ལ། །བརྫུས་སྐྱེས་སྤྲུལ་སྐུ་ཐོབ་པར་ཤོག །ཕཊ་ཕཊ་ཕཊ། ཅེས་རྣམ་ཤེས་སྤར་རོ། །དེ་ནས་གཞི་བསྡུས།

རང་སེམས་ཁྲོས་མ་དང་། རང་ལུས་གསེར་གྱི་མཆོད་རྟེན་གཉིས་ཀ་མི་དམིགས་པར་གྱུར། ཕཊ་ཕཊ་ཕཊ། འདི་ནི་ཉིན་རེ་ཚར་རེ་ཐོན་ན་བསོད་ནམས་ཆེ་སྟེ། དོན་ལ་གཅོད་ལུགས་ཀྱི་ཚེ་
འདས་གནས་འདྲེན་ཡང་ཡིན། ཟ་འདྲེ་དགུག་པས་ཡང་མཉམ་དུ་འོངས་པས་ཟ་འདྲེ་དང་ཁ་བྲལ་ནས་ལམ་བསྟན་པ་ནི་གལ་ཆེའོ། །དེ་ལྟར་གཅོད་ཚོགས་ལུས་སྦྱིན་ལ་གཞུང་བཟུང་། འདུལ་གཞུང་འདི་ལ་ཉིན་རེ་ཐོན་པར་བྱེད། དུས་དྲུག་
ཏུ་དམིགས་པ་བཟུང་བས། གཅན་ཟན་འཕར་སྤྱང་དོམ་དྲེད་སྤྲེལ་གླ་བསྲེག་པ་དུར་བྱ་སོགས། གདོན་རིགས་རྣམས་བསད་པ་མནན་པ་བཅིངས་པ། རང་རྒྱལ་ཁ་ཐོབ་པ་དངོས་གྲུབ་སྟེར་བ་ཁས་ལེན་བྱེད་པ་སོགས། ཚར་ཚད་བྱུང་ནས་
རྒྱས་པར་ན་མེ་མཆོད་རྒྱས་པར་བྱའོ། །བསྡུ་ནས་ས་སྡེག་གམ་གཡམ་པ་ལ། རྡུལ་ཚོན་ནམ་ཙག་སོལ་བས་གྲུ་གསུམ་རཾ་ཡིག་གིས་མཚན་པ་བྲིས། དེའི་སྟེང་དུ་ཚེར་མ་གྲུ་གསུམ་བརྩེགས་ལ་མེ་སྤར། ཕཊ། གྲུ་གསུམ་དམར་
ནག་མེ་དཔུང་གི་དབུས་སུ། མ་ཡུམ་ཆེན་ཡེ་ཤེས་ཀྱི་མཁའ་འགྲོ་མ་སྐུ་མདོག་དམར་ནག་མེ་ཡི་རང་བཞིན། གྲི་གུག་ཐོད་ཁྲག་ཁ་ཊཾ་བསྣམས་ནས་གར་ཐབས་སུ་
བཞུགས་པ། འཁོར་རིགས་བཞིའི་མཁའ་འགྲོ་ཡང་གཙོ་མོ་ལྟ་བུ། ཐམས་ཅད་ཀྱང་སྤྱི་གཙུག་ན་ཕག་རྒོད་ཀྱི་ཞལ་ངུར་སྒྲ་སྒྲོགས་པ། སྤྱན་ཉི་ཟླ་ཙམ་བསྒྲད་ཅིང་།

༄༅། །ཞལ་གནམ་ས་ཙམ་གདངས་པའི་ནང་ནས་བསྐལ་པའི་མེ་དཔུང་འབར་བ། ཡེ་ཤེས་པ་དང་དམ་ཚིག་པ་དབྱེར་མེད་པར་གྱུར། ཕཊ། རང་ཉིད་
ཁྲོས་མ་ནག་མོ་གཟི་བརྗིད་དང་ལྡན་པའི་ཐུགས་ཀ་ནས། ལས་བྱེད་ཀྱི་མཁའ་འགྲོ་མ་དཔག་ཏུ་མེད་པ་འཕྲོས་ནས། ཟ་འདྲེ་ཤི་གཤེད་ཐམས་ཅད་རང་དབང་མེད་
པར་བཀུག་ནས། ཡེ་ཤེས་མཁའ་འགྲོའི་ཞལ་མེ་དཔུང་གི་ནང་དུ་མེ་ལྕེ་ཁའི་སྦྲང་མ་བཞིན་དུ་སོང་བར་གྱུར། ཕཊ་ཕཊ། ཧཱུྃ་དུས་གསུམ་སངས་རྒྱས་བསྐྱེད་པའི་
ཡུམ༑ །དམར་ནག་མེ་དཔུང་ཀློང་ནས་འགྱིངས། །སྤྱན་བསྒྲད་ཞལ་གདངས་མཆེ་བ་གཙིགས། །གྲི་གུག་ཐོད་ཁྲག་ཁ་ཊཾ་བསྣམས། །གར་ཐབས་དུར་ཁྲོད་ཆས་ཀྱི་
བརྒྱན༑ །རང་འདྲ་རིགས་བཞི་མཁའ་འགྲོས་བསྐོར། །ཕག་ཞལ་ངུར་སྒྲས་ཁམས་གསུམ་གཡོ། །ཞལ་ནས་བསྐལ་པའི་མེ་ཆེན་འབར། །གནོད་བྱེད་ཟ་འདྲེ་ཤི་
གཤེད་རྣམས། །ཞལ་དུ་བསྟབ་བོ་ཛྭ་ལ་རཾ། །སྟོང་པ་ཉིད་ཀྱི་ངང་དུ་བསྲེགས། །གཏི་མུག་ལས་གྱུར་གདོན་དང་བགེགས། །སངས་རྒྱས་མཁའ་འགྲོའི་ཞལ་དུ་

བསྟབ༑ །ཞལ་དུ་བསྟབ་བོ་ཛྭ་ལ་རཾ། །ཆོས་དབྱིངས་ཡེ་ཤེས་ངང་དུ་བསྲེགས། །ཞེ་སྡང་ལས་གྱུར་གདོན་དང་བགེགས། །རྡོ་རྗེ་མཁའ་འགྲོའི་ཞལ་དུ་བསྟབ། །
ཞལ་དུ་བསྟབ་བོ་ཛྭ་ལ་རཾ། །མེ་ལོང་ཡེ་ཤེས་ངང་དུ་བསྲེགས། །ང་རྒྱལ་ལས་གྱུར་གདོན་དང་བགེགས། །རིན་ཆེན་མཁའ་འགྲོའི་ཞལ་དུ་བསྟབ། །ཞལ་དུ་བསྟབ་
བོ་ཛྭ་ལ་རཾ། །མཉམ་ཉིད་ཡེ་ཤེས་ངང་དུ་བསྲེགས། །འདོད་ཆགས་ལས་གྱུར་གདོན་དང་བགེགས། །པདྨ་མཁའ་འགྲོའི་ཞལ་དུ་བསྟབ། །ཞལ་དུ་བསྟབ་བོ་ཛྭ་ལ་
རྃ༑ སོར་རྟོག་ཡེ་ཤེས་ངང་དུ་བསྲེགས། །ཕྲག་དོག་ལས་གྱུར་གདོན་དང་བགེགས། །ལས་ཀྱི་མཁའ་འགྲོའི་ཞལ་དུ་བསྟབ། །ཞལ་དུ་བསྟབ་བོ་ཛྭ་ལ་རཾ། །བྱ་གྲུབ་
ཡེ་ཤེས་ངང་དུ་བསྲེགས། །རྣམ་ཤེས་ཆོས་ཀྱི་དབྱིངས་སུ་དྲོངས། །ཕཊ་ཕཊ་ཕཊ། ཅེས་བརྗོད་ལ་ཧོ་ཁུང་ནང་གི་ཤིང་བྱང་དང་ཟན་ལིང་གཙང་ཐུར་དང་བཅས་པ་ཐམས་ཅད་བསྲེག་ཅིང༌། སྔགས་རེ་
དང་སྤྲད་ནས་འཕེན། བྃ་ཧ་རི་ནི་ས་ཛྭ་ལ་རྃ། གནོད་བྱེད་ཟ་འདྲེ་ཤི་གཤེད་སརྦ་ཤ་ཏྲུཾ་མཱ་ར་ཡ་རྦད་ནན། ཞེས་བསྲེག་ཅིང་མནན་པ་མི་བྱེད་ན་ཤོག་ལིང་ཕར་བསྲེག་གོ །མནན་པ་བྱེད་ན་ཤོག་ལིང་

༄༅། །བཞག་དགོས། ཚེ་འདས་མི་བྱང་ཡང་མེ་ནང་དུ་འཕངས་ལ། ཧཱུྃ་མ་ཡུམ་ཆེན་མཁའ་འགྲོ་སྡེ་ལྔ་ལས། །ཡེ་ཤེས་ལྔ་ཡི་མེ་འབར་བས། །སྣང་ཞིང་སྲིད་པའི་འཇིག་རྟེན་
གྱི༑ །མ་དག་འཁྲུལ་པ་ཐམས་ཅད་བསྲེགས། །སྣོད་བཅུད་ཐམས་ཅད་འོད་དུ་ཞུ། །ཡུམ་ཆེན་ལྔ་ཡི་སྐུ་ལ་ཐིམ། །སྐུ་ལྔ་འོད་ཞུ་བྃ་ཡིག་དམར། །ཁཾ་ཡིག་བདག་ཉིད་
ཁྲོས་མར་ཐིམ། ཁྲོས་མ་འོད་ཞུ་ནམ་མཁར་ཡལ། །ནམ་མཁས་གར་ཁྱབ་སེམས་ཀྱིས་ཁྱབ། །སེམས་ཀྱི་གར་ཁྱབ་ཆོས་སྐུས་ཁྱབ། །ཆོས་སྐུ་ཡུམ་ཆེན་ཕ་རོལ་
ཕྱིན༑ །འཁོར་འདས་ཀུན་ཁྱབ་བདེ་ཆེན་ངང་། །འགྲོ་ཀུན་སངས་རྒྱས་ཐོབ་པར་ཤོག །ཕཊ་ཕཊ་ཕཊ། ཅེས་དམིགས་མེད་དུ་བཞག །མནན་པ་མི་བྱེད་ན་ཐལ་སོལ་དེ་མ་ཎི་རྒྱ་མཁར་སོགས་
གམ༑ ལམ་རྒྱ་གྲམ་དུ་བླུག་པས་མནན་པར་འགྲོ་ལ། མནན་པ་བྱེད་པའི་བཅའ་སྟི་བྱེད་དམ། བསྡུ་ན་ཤོག་ལིང་དེ་སྐུད་པ་སྔོ་དམར་གྱིས་རྒྱ་གྲམ་དུ་བཅིངས་ལ། ཅན་ཐོད་མཛོ་རུ་སོགས་རང་གི་ནོར་མ་ཡིན་པའི་རྭ་ཅོའམ། གོང་དུ་བྱུང་
བའི་རུ་ཙོར་བཅུག་ལ། རི་སྣའམ་བྲག་སྣ་འམ་ལྷ་འདྲེ་གཉན་པོ་གནས་པའི་རི་འོག་ཏུ་མནན་ཏེ། གྲི་གུག་གམ་ཟོར་བས་རྒྱ་གྲམ་ས་ལ་བྲིས། དེ་ནས་བརྐོ་བཅུག་ལ། དེ་ནས་བྲུབ་ཁུང་དེར་དངོས་སུ་བཞག་ན་ལེགས། ཕཊ། རང་ཉིད་ཁྲོས་

མར་གསལ་བས། གྲི་གུག་གིས་བརྒྱབ་པས་ས་གས་ནས་རྒྱ་མཚོའི་སྔོ་ཧ་རེ་བྱུང་བའི་ནང་དུ། གནམ་ལྕགས་ཀྱིས་ཁང་སྒྲོམ་འབར་བའི་ནང་དུ་གནོད་བྱེད་ཟ་འདྲེ། ཤི་གཤེད་ཐམས་ཅད་ཚུད་པར་གྱུར། བདེན་འགུག་གཞུག་ལན་གསུམ་
བྱེད༑ ས་རིམ་པ་དགུས་གཡོགས་ནས། སྡིག་མཛུབ་ཀྱིས་འཁོར་ལོ་རྩིབས་བརྒྱད་བྲིས་ལ། ཕཊ། གནམ་ལྕགས་ཀྱི་འཁོར་ལོ་རྩིབས་སྟོང་དང་ལྡན་པ་གཉིས་སྟེང་འོག་གཉིས་སུ་རྒྱུན་ཆད་མེད་པར་འཁོར་བས། གནོད་བྱེད་བསྐལ་པའི་
བར་དུ་མི་ཐར་བར་གྱུར། དེ་ནས་ལྷ་འདྲེ་ཐམས་ཅད་ལ་འབོད་པ་བྱས་ལ།། འོ། ཡུལ་འདིར་གནས་པའི་ལྷ་འདྲེ་ཁྱེད་རྣམས་ལ། །གནོད་བྱེད་ཟ་འདྲེ་ཤི་གཤེད་འདི་གཏད་པ་ཡིན་པས་
མ་ཤོར་ཅིག ཁྱེད་རྣམས་ལ་མཐུ་དང་ནུས་པ་ཅི་གདའ་བལྟའོ། །གལ་ཏེ་ཟ་འདྲེ་ཤི་གཤེད་འདི་ཤོར་བྱུང་ན། ངས་ནམ་མཁའ་འདི་གདན་དུ་བཏིངས། ས་གཞི་འདི་
གདུགས་ལྟར་ཕུབ། རི་ཆེན་རྦབ་ཏུ་བསྒྲིལ། རི་ཆུང་ཚོགས་སོར་འཕེན། ས་འདི་ལ་མཛེ་ཤའི་ཐང་མ་བརྡལ། མཛེ་ཁྲག་གི་རྒྱ་མཚོ་བསྐྱིལ། དཀར་ཐབ་དམར་ཐབ་
ཁྲག་ཐབ་རྫོགས། ཁྱེད་སྣང་སྲིད་ལྷ་འདྲེ་རྩ་བ་ནས་བསྐམ། ང་དེ་ལ་མ་ཐུག་བར་ཟ་འདྲེ་ཤི་སྲི་འདི་མ་བཏང་བར་ཟུངས་ཤིག །ཆིངས་ཤིག །བསྡོམས་ཤིག །ནོན་

༄༅། །ཅིག །ཕཊ་ཕཊ་ཕཊ། དེ་ནས་རྐང་པས་ས་བཅག་ཤིང་བྲོ་མནན་རྒྱས་པའམ། བསྡུ་ན། ཧཱུཾ་དབུས་སངས་རྒྱས་མཁའ་འགྲོས་བྲོ་བརྡུངས་པས། །གདོན་གཏི་མུག་
མགོ་ལ་ཆེམས་སེ་ཆེམ། །སྐུ་འཁོར་ལོའི་གོམ་སྟབས་ཤིགས་སེ་ཤིག །གདོན་གཏི་མུག་ཆོས་ཀྱི་དབྱིངས་སུ་ནོན། །ཤར་རྡོ་རྗེ་མཁའ་འགྲོས་བྲོ་བརྡུངས་པས། །
གདོན་ཞེ་སྡང་མགོ་ལ་ཆེམས་སེ་ཆེམ། །སྐུ་རྡོ་རྗེའི་གོམ་སྟབས་ཤིགས་སེ་ཤིག །གདོན་ཞེ་སྡང་མེ་ལོང་ངང་དུ་ནོན། །ལྷོ་རིན་ཆེན་མཁའ་འགྲོས་བྲོ་བརྡུངས་པས། །
གདོན་ང་རྒྱལ་མགོ་ལ་ཆེམས་སེ་ཆེམ། །སྐུ་རིན་ཆེན་གོམ་སྟབས་ཤིགས་སེ་ཤིག །གདོན་ང་རྒྱལ་མཉམ་ཉིད་ངང་དུ་ནོན། །ནུབ་པདྨ་མཁའ་འགྲོས་བྲོ་བརྡུངས་
པས༑ །གདོན་འདོད་ཆགས་མགོ་ལ་ཆེམས་སེ་ཆེམ། །སྐུ་པདྨའི་གོམ་སྟས་ཤིགས་སེ་ཤིག །གདོན་འདོད་ཆགས་སོར་རྟོག་ངང་དུ་ནོན། །བྱང་ལས་ཀྱི་མཁའ་
འགྲོས་བྲོ་བརྡུངས་པས། །གདོན་ཕྲག་དོག་མགོ་ལ་ཆེམས་སེ་ཆེམ། །སྐུ་རྒྱ་གྲམ་གོམ་སྟབས་ཤིགས་སེ་ཤིག །གདོན་ཕྲག་དོག་བྱ་གྲུབ་ངང་དུ་ནོན། །ཨོཾ་ལཾ། ཨ་ལཾ།

ཧཱུྃ་ལཾ། སཱ་ལཾ། ཧཱ་ལཾ། གནོད་བྱེད་སྟམ་བྷ་ཡ་ནན། ཕཊ་ཕཊ་ཕཊ། དེ་ནས་སྟེང་དུ་རྡོ་བཅུང་ཟད་བརྩིགས། རེ་ཚལ་ཡང་བཅུགས། མ་བྱས་ཀྱང་རུང་། ཕཊ། ལྕགས་ཁང་གི་སྟེང་དུ་གནམ་
ལྕགས་ཀྱི་མཆོད་རྟེན་བང་རིམ་དགུ་པ། མུན་པའི་ན་བུན་འཐིབས་པ། ཆེ་ལ་བརྗིད་པ། སྲ་ལ་བརྟན་པ། གཡོ་འགུལ་མེད་པ་གཅིག་གིས་མནན་པར་གྱུར། ཨོ་སུ་
པྲ་ཏིཥྛ་བཛྲ་ཡེ་སྭཱ་ཧཱ། ཕཊ་ཕཊ་ཕཊ། ཅེས་མནན་ལ་ཕྱི་མིག་མི་ལྟ་བར་འོང་ངོ༌། །དེ་ཡང་ཚར་ཚད་ལས་ལེན་དམ་བཅའ་བྱུང་ན་མནན་པ་མི་དགོས་སོ། །ཐུབ་
རྟགས་མི་གསལ་ན་མནན་པ་གལ་ཆེའོ། །དེ་ནས་ཡོན་བདག་གིས་ཁྱིམ་ན་འོང་རྒྱུ་ཡིན་ན་སླར་ཡང་གཏང་རག་གིས་གཅོད་ཚོགས་ཚར་གཅིག་བྱེད། ཁྱིམ་དུ་འོང་རྒྱུ་
མིན་ན་མི་དགོས་སོ། །རང་ཁྱིམ་དུ་འོང་རྒྱུ་ཡིན་ན་ས་མཚམས་གཉེན་ས་གཅིག་ཏུ་ཁལ་བག་ལ་ཡུལ་ཙམ་བསྡད། རང་ཁྲོས་མར་བསྒོམ་ནས་དབང་སྡུད་བྱེད་ལ་
དཀར་འགྱེད་དམར་འགྱེད་ཕྱེད་དམིགས་པ་ཡུད་ཙམ་བྱས་ནས། འཽ། ས་ཆ་འདི་ན་གནས་པའི་ལྷ་འདྲེ་ཁྱེད་རྣམས་ཀྱིས། ངའི་རྗེས་ལ་འབྲང་བའི་སྒབ་འདྲེ་སྒབ་སྲི་

༄༅། །ཟ་འདྲེ་ལྟོག་འགོང་དབུལ་སྲི་འབྱུང་པོ་རྗེས་ཁྱི་འདི་རྣམས། །མ་བཏང་བར་ཟུངས་ཤིག །ཆོངས་ཤིག ཁྱོད་ལ་ནུས་མཐུ་ཅི་འདུག་པ་ལྟའོ། །ཞེས་
བརྗོད༑ དེ་ནས་ཚུར་ཟད་དུ་ཐོ་ཆུང་བྱེད་དམ་ཚེར་ལྕགས་གཅིག་བཙུགས་ལ། ཕཊ། ཡེ་ཤེས་ཀྱི་བྱ་ཁྱུང་འཇིགས་སུ་རུང་བ་གཅིག་གིས་ཞལ་ཕྱིར་གྱུ་ནས་རྗེས་བཅད་པར་གྱུར། ཕཊ་ཕཊ་
ཕཊ༑ འདི་ལྟར་རྗེས་གཅོད་མ་བྱས་ན། ཟ་འདྲེ་རྗེས་སུ་འབྲང་བས་ཟས་ནོར་ཕན་མི་ཐོག་ཞིང་ཟློག་པ་དང་། རིམ་གྲོ་སྒབས་མི་དྲོ་བ་ཡིན་པས། འདི་གལ་ཆེའོ། །ཞེས་པ་འདི་ནི་དུར་གཅོད་བླ་འགུག་དང་། དུར་གཅོད་སར་སྒྲོམ་དང༌། །
དྲག་ལས་འཕྲིན་ལས་རྒྱ་མཚོ་དང༌། དུར་གཅོད་ལས་བྱུང་། དུར་གཅོད་གསེར་གྱི་སྟྭ་རེ་དང་། དུར་གཅོད་གནད་བྱ་དྲུག་པ་དང་། གཅོད་ཀྱི་གཤེད་འདུལ་དུར་གཅོད་རྒྱས་བསྡུས་གཉིས་དང༌། འཐོར་བུ་མང་པོའི་དོན་བསྡུས་འཁྱེར་བདེ་
བར༑ ངག་འདོན་འགྲིགས་ཆགས་ཨ་རཱ་གས་བཀོད་པ་ལ། ཉེས་པ་གང་མཆིས་ཌཱཀིའི་ཚོགས་ལ་བཤགས་ཤིང་། དགེ་བས་འདི་ལ་འབྲེལ་བའི་ཡོན་བདག་ཐམས་ཅད། བཀྲ་ཤིས་པ་དང་ཡུམ་ཆེན་གྱི་དོན་རྟོགས་པ་དང༌། ཚེ་འདས་བདེ་བ་
ཅན་དུ་སྐྱེ་བར་གྱུར་ཅིག །སརྦ་མངྒ་ལཾ།། །།

༄༅།          །གཅོད་ལུགས་ཕུན་སུམ་ཚོགས་པའི་མེ་མཆོད་བལྟས་མཆོག་བཀོད་པ་བཞུགས་སོ།།

༄༅།          །ན་མོ་པྲ་ཛྙཱ་པ་ར་མི་ཏ་ཡེ། ཡུམ་ཆེན་ཌཱ་ཀིའི་ཚོགས་ལ་ཕྱག་འཚལ་ནས། །གཅོད་ཀྱི་མེ་མཆོད་སྤྱི་དྲིལ་བསྡུས་པ་བྲི། ཆོས་
བདག་ཌཱ་ཀིའི་བཀའ་ཡི་གནང་བ་སྩོལ། །དེ་ཡང་ཤི་རྒབ་གཅོད་དམ། །གོད་ཁ་གཅོད་དམ། ནད་པ་གདོན་ཆེན་འདུལ་ལམ། དམེ་རྨུག་བཙོག་ནལ་སོགས་ཁྱིམ་གཙང་
མར་བྱེད་དམ། གཉའ་བར་རྩིབས་སོགས་ཁྱིམ་འདྲེ་ཅན་གྱིས་གདོན་ཕུད་དམ། བདེ་རིམ་ལ་ལར་རྐྱེན་ཁ་ཆེན་པོ་སེལ་ལམ། གང་ལ་ཡང་རུང་ངོ་། །ལོ་ལེགས་པ་ཕྱུགས་
རྒབ་འཕེལ་ལ་ཡང་ཟབ་སྟེ། འབྲུ་སྣ་རྣམས་གཙོ་གང་ཆེ་མང་དུ་འབུལ་བའོ། །གཅོད་ལུགས་ཡིན་པས་ཚེ་གྲངས་ཐེབས་བཟློག་རྩི་མི་དགོས་སོ། ཁ་རྒྱུ་ཕྱོགས་ལྔ་སེར་

༄༅། །དང་མཁའ་འགྲོ་གཟའི་རྒྱུ་ལྡོག་རྩི་མི་དགོས་སོ། །འདི་གཅོད་ཚོགས་ཞག་མང་བྱས་རྗེས་ཡིན་ན་བཟང་། ཞག་རེ་གཅོད་ཚོགས་བྱེད་ཞོར་ཡང་རུང་
སྟེ༑ འདི་ལ་ཞི་རྒྱས་དབང་དྲག་རིགས་མང་ན་ཡང༌། འདི་དྲག་པོ་གཙོ་ཆེ་བའི་ངོས་ནས་ལས་གཞི་ཁ་བསྒྲུབ་པ་ཕུན་སུམ་ཚོགས་པའི་མེ་མཆོད་ཡིན་ཏེ། དཀྱིལ་འཁོར་
རྒྱས་པ་བྲི་ན་ས་སྟེགས་ཟླུམ་པོ་ཕུབ་ཆེ་ཤོས་ཙམ་བཅའ་བསྡུས་པ་བྱེད་ན་ས་སྟེག་གྲུ་སུམ་མདའ་ཚད་པས་མི་ཆུབ་པ་གཅིག་བཅའ །ཤིན་ཏུ་འཇམ་པ་དབུས་ཅུང་ཙམ་
འབུར་ཞད་ཡོད་པར་བྱ། དེ་ལ་སོལ་བྱེ་བཏབ་ལ་ནག་མོ་བྱ། ཡང་ན་ཐལ་དཀར་བཏབ་ལ་བྱུག་གོ །དེ་ནས་ས་སྟེག་སྟེང་དུ་ཐེབ་རྩེ་དཀར་གཏོར་གཅིག་བཤམས་ལ།

ཕཊཿ རང་གི་སྙིང་ཁར་རྣམ་ཤེས་ཚེ་བསོད་ཀྱི། །ངོ་བོ་ཕག་མོ་མཐིང་ནག་མཚོན་གང་ཙམ། དབུ་མའི་ལམ་ནས་ཚངས་པའི་བུ་གར་ཐོན། །སྐུ་ལུས་ཆེས་སྐྱེས་ཁྲོས་
མ་རི་རབ་ཙམ། །ས་བདག་ལྷ་འདྲེ་ཟིལ་གྱིས་གནོན་པར་གྱུར། །བསྲུང་བྱ་རྣམས་ཀྱི་རྣམ་པར་ཤེས་པ་ཡང་། །འོད་ཀྱི་ཐིག་ལེ་དབུ་མའི་ལམ་ནས་བརྒྱུད། །རྒྱངས་
སེ་ཐོན་ཏེ་བདག་གི་ཐུགས་ཀར་ཐིམ། །བདག་དང་བསྲུང་བྱ་རྣམས་ཀྱི་བེམ་པོ་དང༌། །དབྱེར་མེད་དཀར་གསུམ་བདུད་རྩིའི་རྒྱ་མཚོ་ཡི། །ས་ཕྱོགས་ཐམས་ཅད་
མེར་གྱི་གང་བར་གྱུར། ཕཊ༔ འཻ། མཐོ་སྲིད་རྩེ་ནས་མནར་མེད་ཡན་ཆོད་ཀྱི། །ལོ་ཟླ་ཞག་དུས་ཕྱོགས་མཚམས་རྒྱུ་བ་ཡི། །གཟའ་ཆེན་བརྒྱད་དང་རྣལ་འབྱོར་མ་
བརྒྱད་དང་། །བིཥྚི་བ་དན་ཁྲ་བོ་ཧལ་ཁྱི་དང་། །ས་གཞི་ཁྱབ་པའི་ས་བདག་ལྟོ་འཕྱེ་དང་། །ས་འཛིན་ལག་པ་ལྷ་མོ་བརྟན་མ་དང་། །ལོ་ཟླ་ཞག་ལ་རྒྱུ་བའི་ལྔ་སེར་
དང༌༑ ཁྱད་པར་ས་ཆ་ཡུལ་རིས་འདིར་གནས་པའི། །ས་བདག་ཀླུ་གཉན་ཀོ་ལོང་བསྡོམས་པ་ཀུན། །ས་གླུད་བེམ་པོ་བདུད་རྩིའི་རྒྱ་མཚོ་དང༌། །དབྱེར་མེད་དཀར་

༄༅། །གསུམ་གཏོར་མ་འདི་བཞེས་ལ། །བདག་གིས་མེ་མཆོད་བསྲེག་བླུགས་བྱེད་པ་ལ། །ཀོ་ལོང་རུ་ང་ཕྲག་དོག་མ་བྱེད་ཅིག །ས་འདི་གཡོར་ལ་
ཁྱེད་རྣམས་གཞན་དུ་བཟུར། །གལ་ཏེ་མ་བཟུར་ཁྱེད་ཅག་ཐམས་ཅད་ལ། །ཕོག་ཐུག་འཐབ་གཞོབ་གནོད་འཚེ་བྱུང་བ་ན། །བདག་ནི་མ་ལན་ལུས་གདོན་གནོད་
བྱེད་ལན། །ཀོ་ལོང་རུ་ང་གནོད་བྱེད་བགེགས་ལ་མཛོད། །ཡེ་ཤེས་མཁའ་འགྲོའི་བཀའ་ལ་མ་མདའ་བར། །དོ་ནུབ་རྣལ་འབྱོར་བདག་གི་སྡོང་གྲོགས་མཛོད། །ཨོ་
སརྦ་ལོ་ཀཱ་པ་ལ་པྲྀ་ཐི་ཝཱི་དེ་ཝི་ས་པ་རི་ཝ་ར་ཨི་དཾ་བྷ་ལིདྷ་ཁ་ཁ་ཁཱ་ཧི་ཁཱ་ཧི། གཙྪགཙྪ ཕཊ༔ ཕཊ༔ ཅེས་གཏོར་མ་ཕྱི་རོལ་ཏུ་ཕུལ་ལོ། །དེ་ནས་ཐིག་སྐུད་དང་མཚོན་སྣ་ལྔ་མདུན་དུ་བཤམས་
ལ༑ ཕཊཿ ཐིག་དང་མཚོན་རྣམས་སྐད་ཅིག་དྲན་རྫོགས་ལ། །མ་ཅིག་མཁའ་འགྲོ་སྡེ་ལྔའི་སྐུར་གྱུར་ཏེ། །འོག་མིན་གནས་ནས་ཡེ་ཤེས་ལྔ་པོ་ཡང༌། །འཇའ་མཚོན་
ཚུལ་དུ་མཁའ་འགྲོ་ལྔ་ལ་ཐིམ། །མཁའ་འགྲོ་ལྔ་པོ་འོད་དུ་ཞུ་བ་ལས། །ཐིག་དང་མཚོན་རིགས་ཁ་དོག་ལྔ་རུ་གྱུར། །ཨོཾ་ཧཱུྃ་ཏྲཱྃ་ཧྲཱིཿཨཱཿ ཕཊ། ཕཊ། ཕཊ། ཕཊ།

ཕཊ༑ དེ་ནས་ཐིག་ཆེན་བརྒྱད་དང་ཟུར་ཐིག་བཞི་གདབ་བོ། །རྒྱས་པར་བྲི་ན་དབུས་སུ་པདྨ་འདབ་བཞི་ཕྱོགས་མཚོན་ལ་ཚོན་སྤྱད་དམ་གྲི་གུག་རིག་ལྔ་སོ་སོའི་ཕྱག་མཚན་གྱི་མཚན་པ། དེ་རྒྱབ་ཆོས་འབྱུང་སྔོན་པོ་ཟུར་དྲུག་རེ་ལ་དཀར་
པོ༑ དེ་རྒྱབ་ཟླ་གམ་དམར་པོ་དེ་རྒྱབ་ཟླུམ་པོ་དཀར་པོ། དེ་རྒྱབ་གྲུ་བཞི་སེར་པོ། དེ་རྒྱབ་གྲུ་གསུམ་ནག་པོ། རེ་རེ་ལ་ཁ་ཁྱེར་སོར་བཞི་ལ་སོ་སོའི་ཕྱག་མཚན། དེ་རྒྱབ་དུར་ཁྲོད་བརྒྱད་ཁྲི་སྟེ་དཔེའུ་རིས་ལྟར་རོ། །བསྡུས་པ་བྱེད་ན་ཆོས་
འབྱུང་ཟུར་དྲུག་གི་དབུས་པདྨ་འདབ་བཞི་ཕྱོགས་མདོག་བྲིས་པས་མཆོག་གོ །དེའི་སྟེང་དུ་ཤིང་གང་རྙེད་ཟུར་དྲུག་ཏུ་བརྩིགས། མེ་ཚང་བཅས་ལ། ཡོད་ན་མདའ་དར་ཕྱོགས་མདོག་ལྔ་བཙུག །མེད་ན་གང་རྙེད་གཅིག་བཙུག །རང་ཁང་པ་
དེ་ལ་ས་དགྲ་ཡོད་ན་དེར་ཁ་འགྱུ། ཡང་ན་གནོད་པའི་ལྷ་འདྲེ་ཡོད་ཕྱོགས་སུ་ཁ་འགྱུ། རང་གི་གཡས་ཕྱོགས་སུ་གཞི་དཀར་པོའི་སྟེང་དུ་ཁྲོས་མ་མེ་ལྷའི་གཏོར་མ་ཆེ་བ་གཅིག །འཇིག་རྟེན་མེ་ལྷའི་གཏོར་མ་ཆུང་བ་གཅིག །གཉིས་ཀ་ཟུར་
གསུམ་ཤ་དང་མར་རྒྱན་ལེགས་པ། །མཆོད་པ་རྣམ་ལྔ་ནང་མཆོད་པ་བཤམས། གཡོན་དུ་གཞི་ནག་པོ་ལ་སྐྱེར་བའམ། འོམ་བུ་སིལ་ཤིང་སེ་བ་ཤིང་གང་རྙེད་ལ་ཡམ་ཤིང་སོར་བརྒྱད་པ་བརྒྱ་དང་བརྒྱད། ལིངྒ་པར་བཏབ་པ་ཆུང་ངུ་བརྒྱ་དང་
བརྒྱད༑ དེ་རེ་རེ་ལ་ཤ་དུམ་གླན་ཁྲག་ཐིག་བྱུག་པ། ཡུང་དཀར། སྲན་མ། ནས་རྣམས་བཤམས། རང་མདུན་དུ་མར་ཁུའི་སྣོད་དང་དགང་གཟར་རྡོར་དྲིལ་བཞག །སྣོད་ཀ་ཊོ་རའམ་གཙོ་མ་གཞོབ་པ་སོགས་སུ་མེ་ཧོམ་གྱི་ཕྱོགས་བཞིར་

༄༅། །མཆོད་པ་བཞི་བཤམས་ཏེ། དེ་དང་མཉམ་དུ་རིགས་བཞིའི་མཁའ་འགྲོའི་གཏོར་མ་ཡང་བཤམས་ཏེ། ཤར་དུ་གཏོར་མ་ཟླུམ་པོ་དང༌། ཏིལ་དང་གྲོ་དང་སྨན་སྣ་ཚོགས་བཤམས། ལྷོར་གཏོར་མ་གྲུ་བཞི་དང༌། འབྲས་
དང་སོ་བ་དང་ཞོ་ཟན་ལ་ཟས་སྣ་ཚོགས་བཏབ་པ་དང་དུར་ཝ་བཤམས། ནུབ་ཏུ་གཏོར་མ་ཟུར་གཉིས་པ་ཅན་དང་། སྲན་མ་དང་ནས་དང་མེ་ཏོག་སྣ་ཚོགས་བཤམས། བྱང་དུ་གཏོར་མ་ཟུར་གསུམ་དང༌། ཀུ་ཤ་དང་ཤིང་ཐོག་སྣ་ཚོགས།
ཕྱུར་བ་དང་གྲོ་མ་བསྲེས་པ་མངར་གསུམ། ཇ་ཕུད་རྣམས་ཡོད་ན་བཤམས། །ཡོད་ན་དར་རྔ་མ་རས་ཀྱིས་དུམ་བུའམ་འཕྲུག་ལྭ་བ་གཙང་མའི་དུམ་བུ་རྣམས་བཤམས། དེ་ནས་རང་གདན་ལ་སྡུག་མ་རལ་དབུ་རྒྱན་གྱོན་ལིངྒ་རྒྱས་པར་ན་
ཤོག་ལིང་གཏུབས་རྒྱུ་ཆེ་བ་གཅིག་དང་ཐན་ལིང་བརྒྱ་རྩ་བརྒྱད། འབྲིང་ཤོག་ལིང་མེད་ཀྱང་མཆོག །ཐ་ན་ལིང་ཆུང་གི་པར་མེད་ན་ཟན་ལིང་ཆེན་པོ་གཅིག་བྱས་ལ་གཏུབས་ཆོག་སྟེ། དང་པོ་ལིངྒ་རྣམས་ཁྲག་གམ་ཕུད་གྲོད་བྲན་ལ།
ཕཊཿ སྐད་ཅིག་གིས་རང་ཉིད་ཁྲོས་མ་ནག་མོ་ཞལ་གཅིག་ཕྱག་གཉིས་གྲི་གུག་དང་ཐོད་ཁྲག་བསྣམས་ཤིང་ཁ་ཊཾ་ག་ལ་འཁྱུད་ནས་གར་བྱེད་པ། སྐུ་ལ་དུར་ཁྲོད་ཀྱི་
ཆས་བརྒྱད་གསོལ་ཞིང་མེ་དཔུང་འབར་བའི་སྐུར་གྱུར། ན་མོ་གྲུབ་ཐོབ་གཅོད་ཡུལ་བརྒྱུད་པའི་བླ་མ་རྣམས་ཀྱི་བདེན་པ་དང༌། དཀོན་མཆོག་གསུམ་གྱི་བདེན་པ་

དང༌༑ ཡི་དམ་ཁྲོས་མ་ནག་མོ་ལྷ་ལྔའི་བདེན་པ་དང་། བདེན་པ་ཆེན་པོའི་མཐུས། སྤྱིར་སངས་རྒྱས་ཀྱི་བསྟན་པ་བཤིག་པ། དཀོན་མཆོག་གི་དབུ་འཕང་སྨད་པ། །
བླ་མའི་སྐུ་ལ་བསྡོ་བ། ཁྱད་པར་དུ་བདག་ཅག་དཔོན་སློབ་བསྲུང་བྱ་མི་ནོར་འཁོར་དང་བཅས་པ་ལ་གནོད་ཅིང་འཚེ་བར་བྱེད་པའི་གདོན་བགེགས། ལུས་གདོན་
ནང་འདེ་གཅོང་རྩེ། རྒྱལ་བསེན་དམ་སྲི། འགོང་པོ་བསེ་རག །གོད་འདྲེ་གོད་སྲི་ཟ་འདྲེ་ཤི་གཤེད་བཀའ་དང་དམ་ལ་མི་གནས་པ། འགུ་ལོག་འཕར་ལྡིང་མགོ་
གཡོག་མགོ་སྐོར་བྱེད་པ་གང་ཡིན་པའི་བླ་སྲོག་རྣམ་པར་ཤེས་པ་སྐད་ཅིག་རང་དབང་མེད་པར་གཟུགས་ལིངྒ་འདི་ལ་ཁུག་ཅིག །ཨ་ཧ་རི་ནི་ས་གནོད་བྱེད་བཛྲ་
ཨངྐུ་ཤ་ཛཿ བཛྲ་པཱ་ཤ་ཧཱུྃ། བཛྲ་སྤོ་ཊ་བྃ། བཛྲ་གནྡྷེ་ཧོ༔ ཏྲི་ཛཿཧཱུྃ་བྃ་ཧོཿ ཕཊ། ཕཊ། ཅེས་ལན་གསུམ་མམ་བདུན་བཀུག་ནས་གྲི་གུག་ཡོད་དམ་མེད་ན་གྲིས་གྲི་གུག་གི་ཚུལ་དུ་བཟུང་ནས། ཧཱུྃ་ང་
ནི་ཁྲོས་མ་ནག་མོའི་སྐུ། །ཕག་ཞལ་སྲིད་གསུམ་རྩེ་ནས་ལྟ། །ཕག་སྐད་ངུར་སྒྲ་དི་རི་རི། །ཞལ་ནི་གཟུགས་མེད་ཁམས་སུ་བསྒྲད། །ཧཱུཾ་དང་ཕཊ་སྒྲ་འུ་རུ་རུ། །སྐུ་

༄༅། །སྟོད་གཟུགས་ཁམས་གནས་སུ་སླེབ། །སྟེང་གི་ལྷ་ཁམས་ཟིལ་གྱིས་གནོན། །སྐེད་པ་འདོད་ཁམས་གནས་སུ་འགྱིང༌། །བར་གྱི་སྡེ་བརྒྱད་།
དབང་དུ་སྡུད། །ཞབས་གཉིས་དམྱལ་ཁམས་བཅོ་བརྒྱད་གནན། །ངན་སོང་གསུམ་པོ་ཟློག་པས་གནོན། ཁ་ཊཾ་རྩེ་གསུམ་མཆན་དུ་བཅུག །དཔའ་བོ་ཕོ་ཚོགས་
དབང་དུ་སྡུད། །ཐོད་ཁྲག་འབར་བ་གཡོན་ན་བསྣམས། །མ་མོ་མཁའ་འགྲོ་དབང་དུ་སྡུད། །དུར་ཁྲོད་ཆས་བརྒྱད་སྐུ་ལ་རྫོགས། །དུར་ཁྲོད་མཁའ་འགྲོ་ལས་ལ་
འགྱེད་༑ །ཕྱག་གཡས་གྲི་གུག་འབར་བ་ཕྱར། །ཡར་རྩེ་རྡོ་རྗེ་རྩེ་ལྔ་ནི། །དུག་ལྔ་ཡེ་ཤེས་ལྔ་རུ་སྒྲལ། །ཆང་ཟུང་ཟླུམ་པོ་ཆོས་ཀྱི་དབྱིངས། །འཁོར་བ་མྱང་འདས་
གནས་སུ་སྒྲོལ། །མར་རྩེ་གནམ་ལྕགས་གདུག་པའི་མཚོན། །བཀའ་འདས་དམ་ཉམས་སྲོག་རྩ་གཅོད། །ཕྱར་བ་ཙམ་གྱིས་ཁམས་གསུམ་བསྒྲལ། །བཏབ་ན་ལྷ་
ཡང་བརླག་པར་གྱུར། །གནོད་བྱེད་བགེགས་ལ་སྨོས་ཅི་དགོས། །འབྱུང་པོ་ཕོ་གཏུབས་གཡས་སུ་གཏུབས། །འབྱུང་པོ་མོ་གཏུབས་གཡོན་དུ་གཏུབས། །གནོད་

བྱེད་དགྲ་བགེགས་སྙིང་དཀྱིལ་གཏུབས། །རྐང་པ་གཡོན་པའི་སེན་རྩེ་ནས། །སྤྱི་གཙུག་སྐྲ་ཡི་རྩེ་མོ་བར། །ཏིལ་ཙམ་དུ་ནི་གཏུབས་པར་མཛོད། །མཱ་ར་ཡའི་དུས་
ལ་བབ། །ཨ་ཧ་རི་ནི་ས། གནོད་བྱེད་དགྲ་བགེགས་ཐམས་ཅད་ཀྱི་ལུས་མཱ་ར་ཡ་ཕཊ་ཕཊ། ངག་མཱ་ར་ཡ་ཕཊ། ཡིད་མཱ་ར་ཡ་ཕཊ། སྟོབས་དང་ནུས་པ་མཱ་ར་ཡ་
ཕཊ༑ བླ་སྲོག་རྣམ་པར་ཤེས་པ་མཱ་ར་ཡ་ཕཊ་ཕཊ། རྣམ་པར་ཤེས་པ་ཆོས་ཀྱི་དབྱིངས་སུ་ཕཊ་ཕཊ་ཕཊ། ཅེས་ལིང་ཆུང་གཏུབས་ཚུལ་བྱ། ཤོག་ལིང་ཡོད་ན་གཏུབས། ཟན་ལིང་ཡིན་ན་བརྒྱ་
དང་བརྒྱད་ཙམ་དུ་བཏུབས་ལ་ཤ་དུམ་སླན། ཁྲག་ཐིག་བྱུག་ལ་སྣོད་གཅིག་ཏུ་བཞོགས་པ་དང༌། བསྲེག་རྫས་ཐམས་ཅད་ནང་མཆོད་ཀྱིས་བྲན་ལ། ཨོཾ་ཀརྨ་ཊཱ་ཀི་ནི་ཧཱུཾ་ཕཊ། ཨོཾ་སྭ་བྷ་ཝ་སོགས། སྟོང་པའི་ངང་
ལས་བྷནྡྷ་ལྕང་ལོ་ཅན་གྱི་ནང་དུ་དགྲ་བགེགས་བསྒྲལ་བའི་ཤ་ཁྲག་ངོ་བོ་ཡེ་ཤེས་ཀྱི་བདུད་རྩིར་གྱུར་པ་རྣམས་དང༌། ཤར་དུ་དངུལ་གཞོང་དུ་ཞི་བའི་བསྲེག་རྫས་
སྣ་ཚོགས། ལྷོར་གསེར་གཞོང་དུ་རྒྱས་པའི་བསྲེག་རྫས་སྣ་ཚོགས། ནུབ་ཏུ་ཟང་གཞོང་དུ་དབང་གི་བསྲེག་རྫས་སྣ་ཚོགས། བྱང་དུ་ལྕགས་སྣོད་དུ་དྲག་པོའི་སྲེག་

༄༅། །རྫས་སྣ་ཚོགས། ཐམས་ཅད་དྭངས་ཤིང་ཐོག་པ་མེད་པ་ངོ་བོ་ཡེ་ཤེས་ཀྱི་བདུད་རྩི་ལས་སོ་སོ་སྒྲུབ་པའི་ནུས་པ་དང་ལྡན་པར་གྱུར། ཕཊ་ཕཊ་
ཕཊ་༑ རྡོར་དྲིལ་དང་བཅས་དགང་གཟར་བླུགས་ཁ་སྦྱར་བའམ་མེད་ན་དགང་གཟར་ཁ་སྦྱར་བའི་ཕྱག་རྒྱས་རེག་ཞིང་། ཨོཾ་ཨཿཧཱུྃ་ཨོཾཿཋཿཋཿཋཿཋཿཋཿཋཿཋཿ  ཞེས་ཐམས་ཅད་ལ་རེག །ཨོཾ་སྭཱ་ཧཱ། ཞེས་ཐམས་ཅད་ལ་
རེག་པས་བསྐྲུས་པར་བསམ། ཨོཾ་ཤྲཱི་སྭཱ་ཧཱ། ཞེས་ཡམ་ཤིང་ལ་རེག །ཨོཾ་ཨཱཿསྭཱ་ཧཱ། ཞེས་མར་ཁུ་ལ་རེག །ཨོཾ་ཛྲི་སྭཱ་ཧཱ། ཞེས་འབྲུ་ཐམས་ཅད་ལ་རེག །ཨོ་ཀུ་རུ་ཀུ་རུ་སྭཱ་ཧཱ། ཞེས་འབྲུ་ཐམས་ཅད་ལ་རེག་གོ །
དེ་ནས་ཌཱ་དྲིལ་དང་བཅས་ཐབ་ལ་སྐོར་བ་འཆམ་སྟབས་བྱ་ཞིང༌། ཀྱཻ་མ་མི་མིན་ཡེ་ཤེས་མཁའ་འགྲོ་མ། །ཕ་རོལ་ཕྱིན་པའི་གྲུབ་ཐོབ་མ། །སྐལ་ལྡན་ཡོངས་ཀྱི་རྒྱུད་གྲོལ་མ། །མ་མི་
མངོན་དབྱིངས་ནས་འདིར་གཤེགས་ལ། །ས་འདི་ལ་བྱིན་གྱིས་བརླབ་ཏུ་གསོལ། །ཨུ་རྒྱན་ཡུལ་གྱི་ཤར་ཕྱོགས་ནས། །གཏུམ་དྲག་ཅན་གྱི་དུར་ཁྲོད་དེ། །ཞི་བའི་
མེ་མཆོད་ས་གཞི་ཡིན། །རང་བྱུང་མེ་ཆེན་དེ་ན་འབར། །རྡོ་རྗེ་མཁའ་འགྲོ་དེ་ན་འདུ། །དོ་ནུབ་མེ་མཆོད་ས་གཞི་འདི། །གཏུམ་དྲག་གནས་སུ་བྱིན་གྱིས་རློབས། །

ས་འདི་ལ་ཕྲག་དོག་མ་བྱེད་ཅིག །ཨུ་རྒྱན་ཡུལ་གྱི་ལྷོ་ཕྱོགས་ན། །གད་རྒྱུང་སྒྲོགས་པའི་དུར་ཁྲོད་དེ། །རྒྱས་པའི་མེ་མཆོད་ས་གཞི་ཡིན། །རང་བྱུང་མེ་ཆེན་དེ་ན་
འབར༑ །རིན་ཆེན་མཁའ་འགྲོ་དེ་ན་འདུ། །དོ་ནུབ་མེ་མཆོད་ས་གཞི་འདི། །གད་རྒྱུང་གནས་སུ་བྱིན་གྱིས་རློབས། །ས་འདི་ལ་ཕྲག་དོག་མ་བྱེད་ཅིག །ཨུ་རྒྱན་
ཡུལ་གྱི་ནུབ་ཕྱོགས་ན། །པདྨ་འཁྱིལ་བའི་དུར་ཁྲོད་དེ། །དབང་གི་མེ་མཆོད་ས་གཞི་ཡིན། །རང་བྱུང་མེ་ཆེན་དེ་ན་འབར། །པདྨ་མཁའ་འགྲོ་དེ་ན་འདུ། །དོ་ནུབ་མེ་
མཆོད་ས་གཞི་ཡིན། །པདྨ་འཁྱིལ་བར་བྱིན་གྱིས་རློབས། །ས་འདི་ལ་ཕྲག་དོག་མ་བྱེད་ཅིག །ཨུ་རྒྱན་ཡུལ་གྱི་བྱང་ཕྱོགས་ན། །ཀཱི་ལཱ་སྒྲོག་པའི་དུར་ཁྲོད་དེ། །དྲག་
པོའི་མེ་མཆོད་ས་གཞི་ཡིན། །རང་བྱུང་མེ་ཆེན་དེ་ན་འབར། །ལས་ཀྱི་མཁའ་འགྲོ་དེ་ན་འདུ། །དོ་ནུབ་མེ་མཆོད་ས་གཞི་འདི། །ཀཱི་ལཱ་སྒྲོགས་པར་བྱིན་གྱིས་
རློབས༑ །ས་འདི་ལ་ཕྲག་དོག་མ་བྱེད་ཅིག །ཨུ་རྒྱན་ཡུལ་གྱི་དབུས་ཕྱོགས་ན། །གསང་ཆེན་རབ་འཇིགས་དུར་ཁྲོད་དེ། །སྣ་ཚོགས་མེ་མཆོད་ས་གཞི་ཡིན། །རང་

༄༅། །འབྱུང་མེ་ཆེན་དེ་ནས་འབར། །དོ་ནུབ་མེ་མཆོད་ས་གཞི་འདི། །ཨུ་རྒྱན་གནས་སུ་བྱིན་གྱིས་རློབས། །ས་འདི་ལ་ཕྲག་དོག་མ་བྱེད་ཅིག །དེ་ནས་
ལག་ཏུ་ཤིང་མགལ་ཆུང་ཆུང་ལྔ་ཐོགས་ལ་བསྐོར་བ་བྱེད་ཅིང༌། ཧཱུྃ་ཤར་ལྷོ་མཚམས་ནས་ཤིང་འཐུ་མ། །སྐུ་མདོག་དཀར་མོ་རྡོ་རྗེ་རིགས། །ཙནྡན་དཀར་སོགས་ཞི་བའི་ཤིང༌། །དྲང་
སྲོང་ཡུལ་ནས་ཤིང་ཐུས་ལ། །ཞི་བའི་མེ་ནི་སྦར་བར་མཛོད། །འཇིག་བརྒྱད་ཞི་བའི་ལས་སྒྲུབ་ཤིག །ཧཱུྃ་ལྷོ་ནུབ་མཚམས་ནས་ཤིང་འཐུ་མ། །སྐུ་མདོག་གསེར་མོ་
རིན་ཆེན་རིགས། །ཡུང་ཤིང་ལ་སོགས་རྒྱས་པའི་ཤིང་། །སྲིན་པོའི་ཡུལ་ནས་ཤིང་ཐུས་ལ། །རྒྱས་པའི་མེ་ནི་སྦར་བར་མཛོད། །ཚེ་བསོད་རྒྱས་པའི་ལས་སྒྲུབ་ཤིག །
ནུབ་བྱང་མཚམས་ནས་ཤིང་འཐུ་མ། །སྐུ་མདོག་དམར་མོ་པདྨའི་རིགས། །ཙནྡན་དམར་སོགས་དབང་གི་ཤིང༌། །རླུང་ལྷའི་ཡུལ་ནས་ཤིང་ཐུས་ལ། །དབང་གི་མེ་
ནི་སྦར་བར་མཛོད། ཁམས་གསུམ་དབང་འདུས་ལས་སྒྲུབས་ཤིག །བྱང་ཤར་མཚམས་ནས་ཤིང་འཐུ་མ། །སྐུ་མདོག་ལྗང་ཁུ་ལས་ཀྱི་རིགས། །སེང་ལྡན་ཚེར་ནག་

དྲག་པོའི་ཤིང་། །དབང་ལྡན་ཡུལ་ནས་ཤིང་ཐུས་ལ། །དྲག་པོའི་མེ་ནི་སྦར་བར་མཛོད། །དགྲ་བགེགས་ཚར་གཅོད་ལས་སྒྲུབ་ཤིག །དབུས་ཀྱི་ཕྱོགས་ནས་ཤིང་
འཐུ་མ། །སྐུ་མདོག་སྔོན་མོ་སངས་རྒྱས་རིགས། །བྱང་ཆུབ་ཤིང་དང་དཔག་བསམ་ཤིང་། །རི་རབ་རྩེ་ནས་ཤིང་ཐུས་ལ། །ཡེ་ཤེས་མེ་ནི་སྦར་བར་མཛོད། །བྱང་
ཆུབ་ཐོབ་པའི་ལས་སྒྲུབ་ཤིག །ཀུ་ཤ་ཆུན་པོ་ཐོགས་ལ། ཨོ་ཀུ་ཤ་འདི་ནི་གཙང་ཞིང་དགེ །ཚངས་པ་ལྷ་རྣམས་དག་བྱེད་ཡིན། །དཀོན་མཆོག་གསུམ་པོ་མཉེས་བྱེད་པ། །
ས་ལ་སྐྱེས་པའི་འདབ་མའི་སྙིང་། །བདག་གི་བགེགས་རྣམས་ཐམས་ཅད་ནི། །ཞི་ཞིང་བདེ་ལེགས་མཛད་དུ་གསོལ། །ཨོཾ་བཛྲ་སཏྭ་ཨ ཞེས་རྩེ་མོ་གཡས་ཕྱོགས་སུ་བསྟན་
ནས་ཁ་ཁྱེར་དུ་གཡས་བསྐོར་དུ་བཀོད་དབུས་སུ་རྒྱ་གྲམ་གཅིག་བཞག་གོ །དེ་ནས་མེ་རི་ལྔའམ་གཅིག་ཐོག་ལ། ཧཱུྃ་ཤར་ཕྱོགས་ཞི་བ་ཆེན་པོའི་ཕོ་བྲང་ནས། །བུད་མེད་དཀར་མོ་དུང་གི་སྦུད་རུ་
མཆུ༑ །ཕྱག་མཚན་ཕྱག་ན་རྡོ་རྗེ་མེ་འབར་བསྣམས། ཁ་བརྒྱ་མེ་འབར་ལག་བརྒྱས་འགལ་བ་བསྒུལ། །ཞི་བའི་མེ་སྤར་ལྷ་མོས་མེ་སྤོར་ལ། །མེ་ལོང་ཡེ་ཤེས་མེ་ནི་

༄༅།        །འབར་བར་མཛོད། །ཧ་ཤིནྟཾ་ཀུ་རུ་ཡེ་ཛྭ་ལ་རཾ། ཧཱུྃ་ལྷོ་ཕྱོགས་རྒྱས་པ་ཆེན་པོའི་ཕོ་བྲང་ནས། །བུད་མེད་སེར་མོ་གསེར་གྱི་སྦྱད་རུ་མཆུ། །ཕྱག་
འཚན་ཕྱག་ན་རིན་ཆེན་མེ་འབར་བསྣམས། ཁ་བརྒྱ་མེ་འབར་ལག་བརྒྱས་འགལ་བ་བསྒྲལ། །རྒྱས་པའི་མེ་སྤར་ལྷ་མོས་མེ་སྤྱོར་ལ། །མཉམ་ཉིད་ཡེ་ཤེས་མེ་ནི་
འབར་བར་མཛོད། །རི་པུཥྚིཾ་ཀུ་རུ་ཡེ་ཛྭ་ལ་རཾ། ཧཱུྃ་ནུབ་ཕྱོགས་དབང་འདུད་ཆེན་པོའི་ཕོ་བྲང་ནས། །བུད་མེད་དམར་མོ་ཟངས་ཀྱི་སྦྱད་རུ་མཆུ། །ཕྱག་མཚན་ཕྱག་ན་
པདྨ་མེ་འབར་བསྣམས། ཁ་བརྒྱ་མེ་འབར་ལག་བརྒྱས་འགལ་བ་བསྒུལ། །དབང་གི་མེ་སྦར་ལྷ་མོས་མེ་སྤོར་ལ། །སོར་རྟོག་ཡེ་ཤེས་མེ་ནི་འབར་བར་མཛོད། །ནི་
པ་ཤཾ་རུ་ཀུ་ཡེ་ཛྭ་ལ་རཾ། ཧཱུྃ་བྱང་ཕྱོགས་མངོན་སྤྱོད་དྲག་པོའི་ཕོ་བྲང་ནས། །བུད་མེད་ལྗང་མོ་གཡུ་ཡི་སྦྱད་རུ་མཆུ། །ཕྱག་མཚན་ཕྱག་ན་རྒྱ་གྲམ་མེ་འབར་བསྣམས།
ཁ་བརྒྱ་མེ་འབར་ལག་བརྒྱས་འགལ་བ་བསྒྲལ། །དྲག་པོའི་མེ་སྦར་ལྷ་མོས་མེ་སྤོར་ལ། །བྱ་གྲུབ་ཡེ་ཤེས་མེ་ནི་འབར་བར་མཛོད། །ས་མཱ་ར་ཡ་ཡེ་ཛྭ་ལ་རཾ། ཧཱུྃ་

དབུས་ཕྱོགས་ཐམས་ཅད་ལྷུན་གྲུབ་ཕོ་བྲང་ནས། །བུད་མེད་སྔོན་མོ་མུ་མེན་སྦྱད་རུ་མཆུ། །ཕྱག་མཚན་ཕྱག་ན་འཁོར་ལོ་མེ་འབར་བསྣམས། ཁ་བརྒྱ་མེ་འབར་
ལག་བརྒྱས་འགལ་བ་བསལ། །ཡེ་ཤེས་མེ་སྦར་ལྷ་མོས་མེ་སྤོར་ལ། །ཆོས་དབྱིངས་ཡེ་ཤེས་མེ་ནི་འབར་བར་མཛོད། །ཨ་ཛྙཱ་ན་ཛྭ་ལ་རྃ། དེ་ནས་མེ་དར་ལྔའམ་གཅིག་གང་
ཡོད་གཡུག་ཅིང་བསྐོར་བ་བྱ་ཞིང༌། ཧཱུཾ་མེ་ལོང་ཡེ་ཤེས་མེ་དཔུང་འབར་བ་འདི། །དུར་ཁྲོད་མེ་ཡི་མཆོད་པ་མ་རྫོགས་པར། །མེ་ལྕེ་ཤར་དུ་མ་འཕྲོ་ཅིག །མེ་ལྕེ་ཤར་དུ་འཕྲོས་
གྱུར་ན། །ཤར་ལྷ་དཀར་པོ་ཚིག་དོག་ཡོད། །དེ་ཕྱིར་ཤར་དུ་མ་འཕྲོ་ཅིག །མེ་དར་དཀར་པོ་འདི་ཡིས་གཡབ། །ཧཱུྃ་མཉམ་ཉིད་ཡེ་ཤེས་མེ་དཔུང་འབར་བ་འདི། །
དུར་ཁྲོད་མེ་ཡི་མཆོད་པ་མ་རྫོགས་པར། །མེ་ལྕེ་ལྷོ་རུ་མ་འཕྲོ་ཅིག །མེ་ལྕེ་ལྷོ་རུ་འཕྲོས་གྱུར་ན། །ལྷོ་ལྷ་སེར་པོ་ཚིག་དོག་ཡོད། །དེ་ཕྱིར་ལྷོ་རུ་མ་འཕྲོ་ཅིག །མེ་དར་
སེར་པོ་འདི་ཡིས་གཡབ། །ཧཱུཾ་སོར་རྟོག་ཡེ་ཤེས་མེ་དཔུང་འབར་བ་འདི། །དུར་ཁྲོད་མེ་ཡི་མཆོད་པ་མ་རྫོགས་པར། །མེ་ལྕེ་ནུབ་ཏུ་མ་འཕྲོ་ཅིག །མེ་ལྕེ་ནུབ་ཏུ་འཕྲོས་

༄༅། །གྱུར་ན། །ནུབ་ལྷ་དམར་པོ་ཚིག་དོག་ཡོད། །དེ་ཕྱིར་ནུབ་ཏུ་མ་འཕྲོ་ཅིག །མེ་དར་དམར་པོ་འདི་ཡིས་གཡབ། །ཧཱུྃ་བྱ་གྲུབ་ཡེ་ཤེས་མེ་དཔུང་
འབར་བ་འདི། །དུར་ཁྲོད་མེ་ཡི་མཆོད་པ་མ་རྫོགས་པར། །མེ་ལྕེ་བྱང་དུ་མ་འཕྲོ་ཅིག །མེ་ལྕེ་བྱང་དུ་འཕྲོས་གྱུར་ན། །བྱང་ལྷ་ལྗང་ཁུ་ཚིག་དོག་ཡོད། །དེ་ཕྱིར་བྱང་
དུ་མ་འཕྲོ་ཅིག །མེ་དར་ལྗང་ཁུ་འདི་ཡིས་གཡབ། །ཧཱུྃ་ཆོས་དབྱིངས་ཡེ་ཤེས་མེ་དཔུང་འབར་བ་འདི། །དུར་ཁྲོད་མེ་ཡི་མཆོད་པ་མ་རྫོགས་པར། །མེ་ལྕེ་སྟེང་དུ་མ་
འཕྲོ་ཅིག །མེ་ལྕེ་སྟེང་དུ་ཕྲོས་གྱུར་ན། །དགུང་ལྷ་སྔོན་པོའི་ཚིག་དོག་ཡོད། །མེ་ལྕེ་ས་ལ་མ་འཁྱིལ་ཞིག །མེ་ལྕེ་ས་ལ་ཁྱིལ་བ་ན། །ས་ལྷ་སེར་པོ་ཚིག་དོག་ཡོད། །
དེ་ཕྱིར་སྟེང་དང་འོག་ལ་མ་འཕྲོ་ཅིག །མེ་དར་མཐིང་ག་འདི་ཡིས་གཡབ། །བདག་གི་བསམ་པ་འགྲུབ་པར་མཛོད། །ཨོཾ་ཨཱཿཧཱུྃ། ཞེས་གཡབ་བོ། །ལས་སྣ་ཚོགས་ཀྱི་མེ་མཆོད་འདི་
ལ་མེ་བཀྲ་མི་གཟུངས། མེ་བཀྲ་བརྟག་པ་ནི་མི་དགོས་སོ། །ཨོཾ་ཀརྨ་ཌཱ་ཀི་ནི་ཧཱུྃ་ཕཊཿ ཨོཾ་སྭ་བྷ་ཝ་སོགས། སྟོང་པའི་ངང་ལས་མེ་རི་རྡོ་ར་དུར་ཁྲོད་ཆེན་པོ་བརྒྱད་ཀྱིས་བསྐོར་བའི་དབུས་

སུ༑ དྲག་པོའི་མེ་ཐབ་གྲུ་གསུམ་ནག་པོ་ཁ་ཁྱེར་རལ་གྲིའི་མཚན་པ། དེའི་ནང་དུ་རྒྱས་པའི་མེ་ཐབ་སེར་པོ་གྲུ་བཞི་ཁ་ཁྱེར་རིན་པོ་ཆེས་མཚན་པ། དེའི་ནང་དུ་ཞི་
བའི་མེ་ཐབ་དཀར་པོ་ཟླུམ་པོ། ཁ་ཁྱེར་རྡོ་རྗེ་དཀར་པོས་མཚན་པ། དེའི་ནང་དུ་དབང་གི་མེ་ཐབ་ཟླ་གམ་དམར་པོ་ཁ་ཁྱེར་ལྕགས་ཀྱུས་མཚན་པ། དེའི་ནང་དུ་མེ་
ཡི་ཆོས་འབྱུང་དམར་ནག་བསྣོལ་མ་ཟུར་དྲུག་པ། རྩ་བ་ཕྲ་བ་ཐུར་དུ་ཟུག་པ། ཁ་གདེངས་ཆེ་བ་གྱེན་དུ་བསྟན་པ་ཡངས་ཤིང་རྒྱ་ཆེ་བའི་དབུས། པདྨ་དང་ཉི་མའི་
གདན་ལ་རཾ་དམར་ནག་ཡོངས་སུ་གྱུར་པ་ལས་འཇིག་རྟེན་དབང་ཕྱུག་མེ་ལྷའི་རྒྱལ་པོ། སྐུ་མདོག་དམར་སྐྱ་ཞལ་གཅིག་སྤྱན་གསུམ་ཨག་ཚོམ་འཕྱར་བ་ཕྱག་བཞིའི་
གཡས་རིལ་བ་དང་བ་དན། གཡོན་རྩེ་གསུམ་དང་བགྲང་ཕྲེང་འཛིན་པ། ཚངས་སྦུད་དཀར་པོ་འཕྱང་བ་དྲང་སྲོང་གི་ཆ་བྱད་ཅན། ར་སྐྱེས་ཁམས་པའི་སྟེང་ན་ཕྱེད་
སྐྱིལ་གྱི་བཞུགས་པའི་ལྟོ་བ་ཡངས་ཤིང་རྒྱ་ཆེ་བའི་དབུས་སུ་ཆོས་འབྱུང་ཟུར་དྲུག་གི་གདན་ཐབས་སུ་བཏིང་བའི་དབུས་སུ། སྣ་ཚོགས་པདྨ་འདབ་བཞིའི་ལྟེ་བ་པད་

༄༅།           །ཉི་རོའི་གདན་ལ་ཨ་མཐིང་ནག་དང་། ཧ་རི་ནི་ས་ཡོངས་སུ་གྱུར་པ་ལས། ངོ་བོ་ནི་མ་ཅིག་ལབ་ཀྱི་སྒྲོན་མ་ཡིན་པ་ལ། རྣམ་པ་ཁྲོས་མ་རིག་
ལྔའི་སྐུར་གྱུར་པ་ནི། དབུས་སུ་བདུད་འདུལ་ཁྲོས་མ་ནག་མོ་ཕྱག་གཡས་རྡོ་རྗེས་མཚན་པའི་གྲི་གུག་ཕྱར་བ། ཤར་དུ་བདེ་ཆེན་དཀར་མོ་ཕྱག་གཡས་འཁོར་ལོས་
མཚན་པའི་གྲི་གུག །ལྷོར་སེར་མོ་དོན་འགྲུབ་ཕྱག་གཡས་རིན་པོ་ཆེས་མཚན་པའི་གྲི་གུག །ནུབ་ཏུ་དམར་མོ་སྒྲ་སྒྲོག་ཕྱག་གཡས་པདྨས་མཚན་པའི་གྲི་གུག །བྱང་
དུ་སྣ་ཚོགས་མཐར་ཕྱིན་ལྗང་ཁུ་ཕྱག་གཡས་རྒྱ་གྲམ་གྱི་མཚན་པའི་གྲི་གུག་ཕྱར་བ། ཐམས་ཅད་ཞལ་གཅིག་ཕྱག་གཉིས་སྤྱན་གསུམ་བསྒྲད་པ། དབུ་སྐྲ་ཐོར་གཙུག་
གི་རྩེར་རང་རང་གིས་མདོག་དང་མཚུངས་པའི་ཕག་ཞལ་གྱེན་དུ་ངུར་བ། རུས་པའི་རྒྱན་དྲུག་དང་དུར་ཁྲོད་ཀྱི་ཆས་བརྒྱད་གསོལ་བ། གྲུ་མོར་ཁ་ཊྃ་བསྟེན་ཅིང་ཐོད་
ཁྲག་ཐུགས་ཀར་འཛིན་པ། ཞབས་གར་སྟབས་སུ་དབུག་བྲལ་གྱི་སྙིང་ཁར་མནན་པ། ལྷ་དྲུག་ཀ་ཡང་མེ་དཔུང་འབར་བའི་ཀློང་ན་བཞུགས་ཤིང༌། ཞལ་རབ་ཏུ་

གདངས་པའི་ནང་ནས་མེ་འབར་བ། ལྷ་ཐམས་ཅད་ཀྱི་གནས་གསུམ་ཡི་གེ་གསུམ་དང༌། ཁྲོས་མ་རིགས་ལྔའི་ཐུགས་ཀར་ཨཿཧ་རི་ནི་ས། མེ་ལྷའི་ཐུགས་ཀར་རཾ། །
དེ་རྣམས་ལས་འོད་ཟེར་འཕྲོས་པས་ཨུ་རྒྱན་གྱི་གནས་ནས་ཁྲོས་མ་རིགས་ལྔ་དང་འཇིག་རྟེན་གྱི་ཤར་ལྷོ་ནས་མེ་ལྷ། དྲང་སྲོང་སྤྱན་དྲངས། བཛྲ་ས་མཱ་ཛཿ ཧཱུྃ་སྟོང་
ཉིད་ཆོས་ཀྱི་དབྱིངས་ཀྱི་ཕོ་བྲང་ནས། །ཐུགས་རྗེ་ཁྲོས་མ་ནག་པོ་གཤེགས་སུ་གསོལ། །མི་འགྱུར་གནས་པའི་གཞལ་ཡས་ནས། །བདེ་ཆེན་དཀར་མོ་གཤེགས་སུ་
གསོལ༑ །གཏེར་འབྱུང་ཡིད་བཞིན་གཞལ་ཡས་ནས། །སེར་མོ་དོན་འགྲུབ་གཤེགས་སུ་གསོལ། །ཤེས་རབ་བཙུན་མོའི་བྷ་ག་ན། །དམར་མོ་སྒྲ་སྒྲོགས་གཤེགས་
སུ་གསོལ། །འཕྲིན་ལས་ཐོག་མེད་ཕོ་བྲང་ནས། །སྣ་ཚོགས་མཁའ་འགྲོ་གཤེགས་སུ་གསོལ། །མཁའ་འགྲོའི་ཚོགས་རྣམས་གཤེགས་ཙམ་ན། །རིན་ཆེན་རུས་རྒྱན་
ཁྲ་ལ་ལ། །དབུ་རྒྱན་ཐོར་གཙུག་ལྡེམས་སེ་ལྡེམ། །རོལ་མོ་སིལ་སྙན་སི་ལི་ལི། །གླུ་ལེན་གར་བྱེད་ཁྱུགས་སེ་ཁྱུག །ཧཱུཾ་དང་ཕཊ་སྒྲ་དི་རི་རི། །བྱིན་རླབས་དངོས་

༄༅།         །གྲུབ་ཐིབས་སེ་ཐིབ། བྱིན་གྱིས་བརླབ་ཕྱིར་གཤེགས་སུ་གསོལ། །ཨོཾ་ཚུར་བྱོན་ཚུར་བྱོན་འབྱུང་པོ་ཆེ། །ལྷའི་དྲང་སྲོང་གཉིས་སྐྱེས་མཆོག །
བསྲེག་བླུག་ཞལ་ཟས་བཞེས་སླད་དུ། །འདིར་ནི་ཡང་དག་བསྙེན་པར་མཛོད། །གཟི་བརྗིད་ཆེན་པོ་མེ་ཡི་ལྷ། །འདོད་པ་ཐམས་ཅད་རབ་བསྒྲུབ་པ། །ཐུགས་རྗེས་
སེམས་ཅན་དོན་གྱི་ཕྱིར། །འདི་ཉིད་དུ་ནི་གཤེགས་སུ་གསོལ། །ཛཿཧཱུྃ་བཾ་ཧོཿ བཛྲ་ཌཱ་ཀི་ནི་ས་མ་ཡ་ཧོཿ ས་མ་ཡ་སྟྲཾ། དྲྀ་ཤྱ་ཧོཿ ཨེ་ཨ་ར་ལི་ཕེཾ་ཕེཾ། ཨོ་ཌཱ་ཀྐི་ཧཱུྃ་ཛཿ
ཧཱུྃ་ཉོན་མོངས་ཡེ་ཤེས་གཉིས་སུ་མེད་པའི་ངང་། །སྤངས་རྟོག་བྲལ་བའི་འཁོར་འདས་མཉམ་པ་ཉིད། །དམ་ཚིག་ཡེ་ཤེས་ཆུ་ལ་ཆུ་བཞག་བཞིན། །གཉིས་མེད་ཟུང་
འཇུག་རྟེན་པར་བྱ་བའི་ཕྱིར། །ཚོགས་ཁང་དུར་ཁྲོད་འབར་བའི་ཕོ་བྲང་འདིར། །སྣ་ཚོགས་པད་ཉི་རོ་ཡི་གདན་སྟེང་དུ། །ཐུགས་རྗེ་ཁྲོས་མ་ནག་མོའི་ལྷ་ཚོགས་
རྣམས༑ །བྱིན་བརླབས་དངོས་གྲུབ་འབེབས་ཕྱིར་བཞུགས་སུ་གསོལ། །ཧཱུྃ་གཟི་བརྗིད་ཆེན་པོ་མེ་ཡི་ལྷ། །འདོད་པ་ཐམས་ཅད་རབ་སྒྲུབ་པ། །ཐུགས་རྗེས་སེམས་

ཅན་དོན་གྱི་ཕྱིར། །འབར་བའི་གདན་ལ་གཞུགས་སུ་གསོལ། །བཛྲ་ཌཱ་ཀི་ནི་ཨགྣེ་དེ་ཝ་ས་མ་ཡ་ཏིཥྛ་ལྷན། དབང་ལྷ་སྤྱན་དྲངས་དབང་བསྐུར་དྲི་མ་དག །ཆུ་ལྷག་
ཡར་ལུད་མེ་ལྷ་རྣམ་སྣང་དང་། །མཁའ་འགྲོ་ལྔ་ལ་རིགས་ལྔས་དབུ་རྒྱན་གྱུར། །ཨོཾ་ཧཱུྃ་ཏྲྃ་ཧྲཱིཿཨཿ ཨ་བྷི་ཥཉྩ་ཧཱུཾ། ཧཱུཾ་དུག་ལྔ་གནས་དག་ཡེ་ཤེས་ལྔ་ཡི་ངང༌། ཁྲོས་མ་
རིགས་ལྔའི་སྐུ་ལ་ཕྱག་འཚལ་ལོ། །ལྷ་རྣམས་ཀུན་གྱི་ཞལ་དང་གཉིས་སུ་མེད། །འབར་བ་མེ་ཡི་ལྷ་ལ་ཕྱག་འཚལ་ལོ། །ཉེར་སྤྱོད་བདུན་དང་འདོད་པའི་ཡོན་ཏན་
ལྔ༑ །རྒྱལ་སྲིད་རིན་ཆེན་བདུན་དང་བཀྲ་ཤིས་བརྒྱད། །སྨན་རག་གཏོར་གསུམ་ཤ་ལྔ་བདུད་རྩི་ལྔ། །སྦྱོར་སྒྲོལ་བདེ་སྟོང་སྐྱེ་མེད་དོན་དམ་སོགས། །དངོས་འབྱོར་
ཡིད་སྤྲུལ་མཆོད་པ་དཔག་མེད་པ། ཁྲོས་མ་རིགས་ལྔ་མེ་ལྷ་བཅས་ལ་འབུལ། །འཕྲིན་ལས་རྣམ་བཞི་འགྲུབ་པར་མཛད་དུ་གསོལ། །ཨཧ་རི་ནི་སཨགྡེ་དེ་ཝ་
ཨརྒྷཾ་ནས། ཤཔྟ་པྲ་ཏིཙྩ་ཨཱཿཧཱུྃ། ཞེས་མཆོད་པ་ལྔ་ཡི་ཕུད་མེར་འབུལ་ཞིང་། ཨོཾ་བཛྲ་ཨརྒྷཾ་ཨཱཿཧཱུྃ། ནས། ཤཔྟའི་བར་བརྗོད། མེ་ལྷ་ཁྱོད་ཉིད་མེ་འབར་བ་དང་གཉིས་སུ་མེད་པར་

༄༅། །བཞུགས་ལ། བསྲེག་བླུགས་ཀྱིས་མཆོད་པ་འདི་རྣམས། ཁྲོས་མ་རིགས་ལྔའི་ཞལ་དུ་སྟོབས་པའི་ཕྲིན་ལས་མཛོད་ཅིག །དགང་བླུག་གི་མཁར་
ཧཱུྃ་དང་མེ་ལྷ་ཞལ་གདངས་པས་ལྗགས་ལ་རཾ་ཡིག་གི་མཚན་པས་བསྲེག་རྫས་བདུད་རྩི་བཞེས་པར་གྱུར། ཡམས་ཤིང་ཀུ་ཤ་སོགས་སྐུ་ཡི་མེ་དཔུང་ལ་ཕུད་བར་བསམ་ལ། ཨཿཧ་རི་ནི་
སཿ ཨགེ་དེ་ཝ་བྷོ་དྷི་བྲིཀྵ་ལེ་གཟི་བརྗིད་ཕུན་སུམ་ཚོགས་པ་སརྦ་སིདྡྷི་སྭཱ་ཧཱ། ཅེས་བརྒྱ་དང་བརྒྱད་དམ་ཉུང་ན་ཉེར་གཅིག་གིས་ཆོག །དགང་གཟར་བླུགས་ཡོད་ན་རབ། མེད་ན་ལག་པ་ག་པས་མཐེ་
བོང་གིས་མཛུ་མོ་མནན། སོར་མོ་གསུམ་བསྒྲིག་ལ་ཅུང་ཟད་གུག་པ་བླུགས་གཟར་དང་། ལག་གཡོན་མཐེ་བོང་མཛུག་ཆུང་གོང་མཛུབ་གསུམ་བསྐུམ། སྲིན་འཛུབ་དཀྱིལ་མཛུབ་བརྒྱད་ལག་མཐིལ་གུམ་གུམ་བྱ་བ་དགང་གཟར་གྱི་ཕྱག་རྒྱ་
བྱས་ལ། ལྕགས་ཁེམ་ལ་ཡུ་བ་རིང་པོ་སྦྱར་བས་མཆོད། ཡང་ན་མར་གྱི་བསྲོ་ལྡག་ཆེན་པོ་བྱས་ལ། མར་ཁུ་ཅུང་ཟད་ཐིག་བཅུག་པའི་སྲོལ་ཡོད་དོ། །ཨཿཧ་རི་ནི་ས། ཨགྣེ་དེ་ཝ་ཨགྷ་ཡེ་འབྱོར་བ་ཕུན་སུམ་
ཚོགས་པ་སརྦ་སིདྡྷི་སྭཱ་ཧཱ། ཅེས་བརྒྱ་དང་བརྒྱད་དམ། ཉེར་གཅིག་ལས་མི་ཉུང་བ་འབུལ་ཏེ། མཆོད་གཡོག་པས་གྲངས་བཟུང་ངོ༌། དེ་ནས་ལིངྒ་ཤ་དུམ་ཧོམ་གཟར་དུ་རེ་རེ་ནས་བཞག་ལ་བླུགས་གཟར་གྱིས། ཁྲག་ཆུ་ཆང་

གསུམ་གྱིས་བྲན་ལ་འབུལ་བ་ཡིན་ཀྱང་ཧོམ་གཟར་མེད་ན། རང་གི་ལག་པ་གཙང་མར་བཀྲུས་ནས་རེ་རེ་ནས་བླངས་ལ་འབུལ་བ་ནི་དྲག་ལས་ཆེན་པོ་ཡིན་པར་བཤད། ལྷ་རྣམ་ཞལ་ཤིན་ཏུ་གདངས་པའི་ནང་དུ་གནོད་བྱེད་ཐམས་ཅད་རྐང་
ཐིལ་སྐྱ་ལྷག་ལྷག་སོང་ནས། རྣམ་ཤེས་ཐུགས་ཆོས་ཉིད་ཀྱི་ངང་དུ་ཐིམ་ནས་སངས་རྒྱས་པར་སྒོམ་ལ། ཧཱུྃ་དྲང་སྲོང་ཆེན་པོ་མེ་ལྷ་ཡི། །སྔོན་གྱི་དམ་བཅས་མནའ་བོར་བ། །ལྷ་རྣམས་ཞལ་ནི་མེ་
ཡིན་ཏེ། །སྦྱིན་བསྲེག་དེ་ནི་མེ་ལ་གནས། །སྦྱིན་བསྲེག་མཆོད་པ་འདི་བཞེས་ལ། །ལས་ཀུན་གྲུབ་པའི་གྲོགས་མཛོད་ཅིག །ཨོ་ཨགྣེ་དེ་ཝ་གནོད་བྱེད་གདོན་
བགེགས་སརྦ་མ་ར་ཡ་ཛྭ་ལ་རཾ་ཁཱ་ཧི། ཞེས་ལིངྒ་བདུན་ཕུལ་ལ། མེ་ལྷའི་ཐུགས་ལས་སྤྲུལ་པའི་མེ་ལྷ་གཅིག །བྱོན་ནས་ལྟོ་བར་བཞུགས་པའི་ལྷ་རྣམས་ལ། །མཆོད་རྫས་
འབུལ་བའི་ཕྱག་ཚང་མཛད་པར་གྱུར། །དེ་ནས་ལིངྒ་མང་མ་འབུལ། ༀ་བཛྲ་བྷ་ར་ཧི་ཀྲོ་ཏི་ཀཱ་ལི། གནོད་བྱེད་གདོན་བགེགས་སརྦ་མ་ར་ཡ་ཛྭ་ལ་རཾ་ཁཱ་ཧི། ཞེས་བརྒྱ་རྩ བརྒྱད་
འབུལ་ལོ། །ཞི་བ་གཙོ་ཆེན་ཉེར་གཅིག་གིས་མཆོག །ཨོཾ་བཛྲ་བྷ་ར་ཧི་ཀྲོ་ཏི་ཀཱ་ལི། སརྦ་ཨརྦ་སིདྡྷི་ཡེ་གནོད་བྱེད་གདོན་བགེགས་ཐམས་ཅད་སརྦ་མཱ་ར་ལ་ཡ་ཧཱུྃ་ཕཊ་སྭཱ་ཧཱ། ཅེས་ཡུང་

༄༅། །དཀར་ཕུལ། ཨོཾ་བཛྲ་བྷ་ར་ཧི་ཀྲོ་ཏི་ཀཱ་ལི། མཧཱ་བ་ལཱ་ཡ་གནོད་བྱེད་གདོན་བགེགས་ཀྱི་སྟོབས་སརྦ་མཱ་ར་ཡ་ཧཱུྃ་ཕཊ་སྭཱ་ཧཱ། ཅེས་སྲན་མ་འབུལ། ༀ་བཛྲ་བྷ་ར་ཧི་
ཀྲོ་ཏི་ཀཱ་ལི། མ་ཧཱ་བེ་གྷ་ཡ་གནོད་བྱེད་གདོན་བགེགས་ཀྱི་ཤགས་སརྦ་མཱ་ར་ཡ་ཧཱུྃ་ཕཊ་སྭཱ་ཧཱ། ཅེས་ནས་འབུལ། དེ་ནས་མེ་ལྷ་གཏོར་མ་ཆེ་བ་དེ་བདུད་རྩིས་བྲན་ལ་བཟུང་བཅོལ། ཨ་ལས་
བནྡྷ་ལྕང་ལོ་ཅན་དུ་གཏོར་མ་གདོན་བགེགས་ཀྱི་ཤ་ཁྲག་བདུད་རྩིའི་རང་བཞིན་དུ་གྱུར། ཨོཾ་ཨཱཿཧཱུཾ་ཧ་ཧོ་ཧྲཱིཿསྭཱ་ཧཱ། ཨོཾ་བཛྲ་བྷ་ར་ཧི་ཀྲོ་ཏི་ཀཱ་ལི་ཨི་དཾ་བ་ལིང་ཏ་ཁ་ཁ་
ཁཱ་ཧི་ཁཱ་ཧི། སྔགས་ལན་གསུམ། ཧཱུྃ་མ་བཅོས་ཆོས་དབྱིངས་སྐྱེ་བ་མེད་པ་ལས། །རང་བྱུང་ལོངས་སྐུ་ཐུགས་རྗེ་ཁྲོས་མའི་སྐུ། །སྐུ་མདོག་མཐིང་ནག་ཁྲོ་མོའི་ཆ་བྱད་ཅན། །
གཅེར་བུ་རྟོག་བྲལ་དབུ་སྐྲ་ཐུར་དུ་གྲོལ། ཁྲོ་གཉེར་གསུམ་ལྡན་མཆེ་བ་རབ་ཏུ་གཙིགས། །སྤྱི་གཙུག་ཕག་ཞལ་སྲིད་གསུམ་རྩེ་ནས་བལྟ། །ཕག་མོའི་ངུར་སྐད་སྟོང་
གསུམ་ཟིལ་གྱིས་མནོན། །གྲི་གུག་ཐོད་ཁྲག་གཡས་གཡོན་ཕྱག་ན་འཛིན། །དུར་ཁྲོད་རྒྱལ་མཚན་ཁ་ཊཾ་གྲུ་མོར་བརྟེན། །ཕྱག་རྒྱ་ལྔ་དང་དུར་ཁྲོད་ཆས་ཀྱིས་

བརྒྱན༑ །མེ་དཔུང་ཀློང་ན་ཞབས་གཉིས་རྐྱང་བསྐུམ་གྱིས། །པད་ཉི་དུས་མཚན་རོ་ཡི་སྟེང་ན་མནན། །བདེ་སྟོང་ཉམས་ལྡན་འབར་བ་གར་གྱིས་བཞུགས། །
ཐུགས་རྗེ་འཁྲོས་མའི་སྐུ་ལ་ཕྱག་འཚལ་ལོ། །ཧཱུྃ་ཧཱུྃ། སྟོང་ཉིད་རང་སྒྲ་རྣམ་པར་དག་པ་ཡི། །ཨ་ལི་ཀ་ལིའི་ངོ་བོ་ཡོངས་རྫོགས་ཤིང་། །ཨ་ར་ལི་ཞེས་བཤད་པའི་
གད་རྒྱང་སྒྲོགས། །ཕོ་གྱི་སྒྲ་ཡིས་མཁའ་འགྲོ་དབང་དུ་འདུད། །ཧཱུཾ་གི་ང་རོས་བདུད་དཔུང་འཇོམས་པར་བྱེད། །སྟོང་ཉིད་ཆོས་སྒྲ་འཁོར་བ་དབྱིངས་སུ་སྒྲོལ། །ཕཊ་
ཀྱི་འབྲུ་སྒྲས་ལོག་ལྟ་ཚར་གཅོད་མཛད། །བདེ་བ་རབ་རྒྱས་ཨ་ཧཾ་སྒྲ་སྦྱིན་ཅིང་། །གསུང་དབྱངས་དྲུག་བཅུས་འགྲོ་བ་ཐབས་ཀྱིས་འདུལ། །ཐུགས་རྗེ་ཁྲོས་མའི་
གསུང་ལ་ཕྱག་འཚལ་བསྟོད། །ཧཱུཾ་ཧཱུྃ། དོན་དམ་སྟོང་ཉིད་བདེ་གསལ་དག་པའི་ཐུགས། ཁ་མདོག་མཚན་མ་བརྗོད་པའི་ཡུལ་ལས་འདས། །ཉོན་མོངས་རྣམ་དག་
ཡེ་ཤེས་ཆེན་པོ་ཉིད། །གདོད་ནས་མ་སྐྱེས་སྤྲོས་བྲལ་དོན་སྟོན་མ། །འཁོར་བའི་སྐྱོན་བྲལ་ཤེས་རབ་ཕ་རོལ་ཕྱིན། །བདེ་སྟོང་གཉིས་མེད་ཟུང་འཇུག་རང་བཞིན་

༄༅། །ཅན། །མཐོང་ཐོས་དྲན་པའི་འགྲོ་བ་ཐམས་ཅད་ལ། །འབར་བ་གསུམ་གྱི་དངོས་གྲུབ་གཏེར་མཛད་ཅིང་། །དགའ་བདེ་གཉིས་མེད་ཡེ་ཤེས་
ཆར་མཛད་མ། །ཐུགས་རྗེ་ཁྲོས་མའི་ཐུགས་ལ་ཕྱག་འཚལ་བསྟོད། །ཧཱུཾ་ཧཱུྃ། དོན་དམ་ཆོས་དབྱིངས་ངང་ལས་མ་གཡོས་ཀྱང༌། །སྣང་སྟོང་དབྱེར་མེད་འཇའ་ལུས་
གཟུགས་སྐུའི་ཚུལ། །རྣམ་དག་སྐུ་ལ་ཡོན་ཏན་རབ་རྒྱས་ཤིང་། །འགག་མེད་གསུང་གི་གདུལ་བྱ་སྨིན་གྲོལ་མཛད། །སྤྲོས་བྲལ་ཐུགས་ཀྱིས་འཁོར་བའི་རྒྱ་མཚོ་
སྐེམ༑ །ཡོན་ཏན་ཕྱོགས་བཅུར་སྒྲོགས་པའི་དངོས་གྲུབ་སྟེར། །འཕྲིན་ལས་ཐུགས་རྗེས་འགྲོ་བ་ཐབས་ཀྱིས་འདུལ། །ཐུགས་རྗེས་ཁྲོས་མ་བདེ་ཆེན་རྣལ་འབྱོར་
མ༑ །འཁོར་ལོ་ལྔ་རྫོགས་འཕྲིན་ལས་ཀུན་གྱི་བདག །མཆོག་དང་ཐུན་མོང་དངོས་གྲུབ་གཏེར་འཆང་མ། །ཡེ་ཤེས་མཁའ་འགྲོ་བདེ་གཤེགས་ཀུན་གྱི་ཡུམ། །རྡོ་རྗེ་
ཕག་མོའི་སྐུ་ལ་ཕྱག་འཚལ་བསྟོད། །ཤ་ཁྲག་དམར་གྱིས་བརྒྱན་པའི་གཏོར་མ་དང༌། །འབར་བ་མེའི་མཆོད་པ་འདི་བཞེས་ལ། །གནོད་བྱེད་གདོན་བགེགས་འབྱུང་

པོ་ཚར་ཆོད་ཅིག །བཅོལ་བའི་ཕྲིན་ལས་ཐམས་ཅད་འགྲུབ་པར་མཛོད། །གཏོར་མ་ཆེན་པོ་ཡོད་ན་རྩེ་དེ་མེ་ནང་མཆོད། །ཆུང་ན་ཐམས་ཅད་འཕང་བ། ཕཊ་སྒྲ་དྲག་པོ་དང་ཌཱ་དྲིལ་འཁྲོལ་ལོ། ༈ དེ་ནས་
བདེ་ཆེན་དཀར་མོ་ཞལ་ཅུང་ཟད་གདངས་པའི་ནང་དུ་ཞི་བའི་བསྲེག་རྫས་རྣམས་འབུལ་ཏེ། རང་གི་མཐེབ་མཛུབ་ཀྱིས་བཏབ་ཅིང་། ཧ་བཛྲ་ཌཱ་ཀི་ནི་སརྦ་པ་པཾ་ད་ཧ་ན་བཛྲ་ཡེ་སྡིག་པ་དང་སྒྲིབ་པ་སརྦ་ཤིནྷཾ་
ཀུ་རུ་སྭཱ་ཧཱ། ཅེས་ཏིལ་འབུལ་མ་རྙེད་ན་ཡུང་གཞིའོ། །སྡིག་པ་སྦྱངས་ན་འདི་ལ་བརྒྱ་རྩ་བརྒྱད་འབུལ། གཞན་བདུན་ནམ་ཉེར་གཅིག་ཙམ་མོ། །ཧ་བཛྲ་ཌཱ་ཀི་ནི་བཛྲ་གྷསྨ་རི་ནད་སརྦ་ཤིནྟཾ་ཀུ་རུ་སྭཱ་ཧཱ། ཅེས་
གྲོ་འབུལ། ནད་པའི་དོན་ཡིན་ན་འདི་ལ་བརྒྱ་རྩ་བརྒྱད་བརྒྱད། གཞན་ཅི་ལྕོག་ཆོག །ཧ་བཛྲ་ཌཱ་ཀི་ནི་ཨོ་ཥ་དྷི་ནད་ཐམས་ཅད་སརྦ་ཤཱིནྟཾ་ཀུ་རུ་སྭཱ་ཧཱ། སྨན་སྣ་ཚོགས་འབུལ། ནས་རློན་པ་ལ་སྨན་བཏབ་པ་བྱ་སྟེ་
མང་ཉུང་གྲོ་དང་འདྲའོ། །དེ་ནས་གཏོར་མ་ཟླུམ་པོ་འོ་མས་བྲན་ལ་བཟུང་བཅུག་ནས། བྷྲཱུྃ་ལས་དངུལ་གྱི་སྣོད་དུ་གཏོར་མ་དཀར་གསུམ་མངར་གསུམ་འདོད་པའི་ཡོན་ཏན་ལྔ་དང་ལྡན་པར་
གྱུར༑ ཨོཾ་ཨཱཿཧཱུྃ། ཧ་བཛྲ་ཌཱ་ཀི་ནི་ཨི་དཾ་བྷ་ལིདྟ་ཁ་ཁ་ཁཱ་ཧི་ཁཱ་ཧི། སྔགས་ལན་གསུམ། ཧཱུྃ་ཧཱུྃ། ཧ་ལས་བྱུང་བའི་བདེ་ཆེན་དཀར་མོ་ནི། ཞེ་སྡང་རྣམ་དག་མེ་ལོང་ཡེ་ཤེས་

༄༅། །སྐུ། །ཞི་བའི་ལས་མཛད་རྡོ་རྗེ་རྣལ་འབྱོར་མ། །དཀར་མོ་དུང་མདོག་རྡོ་རྗེ་རིགས་ཀྱི་གཙོ། །རྡོ་རྗེའི་རིགས་མཚོན་རྡོ་རྗེའི་དབུ་རྒྱན་ཅན། །རྡོ་
རྗེ་གྲི་གུག་ཐོད་ཁྲག་ཕྱག་ན་བསྣམས། །ཞེས་སྡང་རྩད་གཅོད་ཉོན་མོངས་ཞལ་དུ་གསོལ། །བཅུ་དྲུག་ལོ་ལོན་ཁ་ཊཾ་གྲུ་མོར་བརྟེན། །གཅེར་བུ་སྐྲ་གྲོལ་རུས་པའི་
བརྒྱན་གྱིས་བརྒྱན། །ཐོད་སྐམ་དབུ་རྒྱན་ཐོད་རློན་དོ་ཤལ་མཛད། །ཞབས་གཉིས་བརྐྱང་བསྐུམ་རོ་ཡི་གདན་ལ་བཞུགས། །བཛྲ་ཌཱ་ཀི་ཧ་ལི་སྒྲ་སྦྱིན་ཞིང་། །རྡོ་རྗེ་
མཁའ་འགྲོ་འབུམ་གྱི་འཁོར་དང་བཅས། །བདེ་ཆེན་དཀར་མོའི་སྐུ་ལ་ཕྱག་འཚལ་བསྟོད། །དམ་རྫ་ས་དཀར་གསུམ་བརྒྱན་པའི་གཏོར་མ་དང༌། །འབར་བ་མེའི་
མཆོད་པ་འདི་བཞེས་ལ། །སྡིག་སྒྲིབ་ནད་གདོན་འཇིགས་བརྒྱད་ཞི་བར་མཛོད། །བཅོལ་བའི་ཕྲིན་ལས་ཐམས་ཅད་འགྲུབ་པར་མཛོད། །གཏོར་མ་རིལ་པོའམ་རྩེ་མོ་མཆོད་ལ།
ཕཊཙསྒྲ་དལ་ཞིང་འཇམ་པར་བརྗོད་རོལ་མོ་བྱའོ། །དེ་ནས་རང་ཉིད་ལྷོ་ཕྱོགས་སུ་འགྲོའམ། །རང་གིས་འདོན་ཞིང་མཆོད་གཡོག་གིས་ལྷོ་ཕྱོགས་ནས་བསྲེག་རྫས་ཕུལ་ཡང་རུང་སྟེ། སེར་མོ་དོན་གྲུབ་ཀྱི་ཞལ་དུ་ཕུལ་བར་བསམ་ལ། རི་

རཏྣ་ཊཱ་ཀི་ནི་སརྦ་སམྦ་དེ་བདེ་ལེགས་ཕུན་སུམ་ཚོགས་པ་སརྦ་པུཥྟིཾ་ཀུ་རུ་ཨོ། ཞེས་ཞོ་ཟན་ལ་སོགས་ཟས་སྣ་ཚོགས་བསྲེག་པ་མང་ཉུང་ཅི་རིགས་ཕུལ། རི་རཏྣ་ཌཱ་ཀི་ནི་བཛྲ་ཨཱ་ཡུ་ཥེ་ཚེ་
ཕུན་སུམ་ཚོགས་པ་སརྦ་པུཥྟིཾ་ཀུ་རུ་ཨོ། ཞེས་དུར་ཝ་ཅི་རིགས་པ་ཕུལ། རི་རཏྣ་ཊཱ་ཀི་ནི་བཛྲ་བཱི་ཛ་ཡ་ནོར་དང་འབྲུ་ཕུན་སུམ་ཚོགས་པ་སརྦ་པུཥྟིཾ་ཀུ་རུ་ཨོ། ཞེས་སོ་བ་འབུལ་ཏེ་ནོར་
རང་བཞིན་གྱི་རིམ་གྲོ་ལ་འདི་མང་བར་བྱ། རི་རཏྣ་ཊཱ་ཀི་ནི་བཛྲ་པུཥྟིཾ་ཡ་བསོད་ནམས་ཕུན་སུམ་ཚོགས་པ་སརྦ་པུཥྟིཾ་ཀུ་རུ་ཨོཾ། ཞེས་འབྲས་མང་ཉུང་ཅི་རིགས་འབུལ། དེ་ནས་གཏོར་མ་གྲུ་བཞི་བདུད་
རྩིས་བྲན་ལ། བྷྲཱུྃ་ལས་རིན་པོ་ཆེ་གསེར་གྱི་སྣོད་དུ་ཟས་སྣ་ཚོགས་ཕུན་སུམ་ཚོགས་པའི་གཏོར་མ་རོ་བརྒྱ་ནུས་པ་སྟོང་དང་ལྡན་པར་གྱུར། ཨོཾ་བཛྲ་སྤ་ར་ན་ཁཾ། རི་ཏནྟ་
ཀི་ནི་ཨི་དཾ་བ་ལིདྟ་ཁ་ཁ་ཁཱ་ཧི་ཁཱ་ཧི། ཧཱུྃ་ཧཱུྃ། རི་ལས་བྱུང་བའི་སེར་མོ་དོན་འགྲུབ་ནི། །ང་རྒྱལ་རྣམ་དག་མཉམ་ཉིད་ཡེ་ཤེས་སྐུ། །རྒྱས་པའི་ལས་མཛད་རིན་ཆེན་
རྣལ་འབྱོར་མ། །སེར་མོ་གསེར་མདོག་རིན་ཆེན་རིགས་ཀྱི་གཙོ། །རིན་ཆེན་རིགས་མཚོན་རིན་ཆེན་དབུ་རྒྱན་ཅན། །རིན་ཆེན་གྲི་གུག་ཐོད་ཁྲག་ཕྱག་ན་བསྣམས། །

༄༅། །ང་རྒྱལ་རྩད་གཅོད་ཉོན་མོངས་ཞལ་དུ་གསོལ། །བཅུ་དྲུག་ལོ་ལོན་ཁ་ཊཾ་གྲུ་མོར་བསྟེན། །གཅེར་བུ་སྐྲ་གྲོལ་རུལ་པའི་རྒྱན་གྱིས་བརྒྱན། །ཐོད་
སྐམ་དབུ་རྒྱན་ཐོད་རློན་དོ་ཤལ་མཛད། །ཞབས་གཉིས་བརྐྱང་བསྐུམ་རོ་ཡི་གདན་ལ་བཞུགས། །རཏྣ་དྷ་ཀི་རི་ཡིས་སྒྲ་སྦྱིན་ཅིང་། །རིན་ཆེན་མཁའ་འགྲོ་སེར་མོ་
འབུམ་དང་བཅས། །སེར་མོ་དོན་འགྲུབ་སྐུ་ལ་ཕྱག་འཚལ་བསྟོད། །དམ་རྫས་ཟས་སྣ་ཚོགས་པའི་གཏོར་མ་དང༌། །འབར་བ་མེ་ཡི་མཆོད་པ་འདི་བཞེས་ལ། །ཚེ་
དང་བསོད་ནམས་ལོངས་སྤྱོད་རྒྱས་པར་སྤེལ། །བཅོལ་བའི་ཕྲིན་ལས་ཐམས་ཅད་འགྲུབ་པར་མཛོད། །གཏོར་མའི་རྩེ་ནས་མེ་ནང་དུ་འཕུལ། །ལྷག་མ་དངོས་གྲུབ་བྱའོ། །ཕཊཿསྒྲ་ཆེ་ཞིང་ལྷུག་
འབོལ་འབྲོང་གི་རྔ་མ་ལྟར་བརྗོད་དོ། །དེ་ནས་ནུབ་ནས་དམར་མོ་སྒྲ་སྒྲོགས་ཞལ་དུ་འབུལ་ཏེ། ནི་པདྨ་ཌཱ་ཀི་ནི་མ་ཧཱ་བ་ལ་ཡ་སྟོབས་ཕུན་སུམ་ཚོགས་པ་སརྦ་ལ་པ་ཤཾ་ཀུ་རུ་ཧོ། ཅེས་སྲན་མ་ཅི་རིགས་
ཕུལ༑ ནི་པདྨ་ཌཱ་ཀི་ནི་མ་ཧཱ་བེ་ག་ཡ་ཤུགས་ཕུན་གསུམ་ཚོགས་པ་སརྦ་པ་ཤཾ་ཀུ་རུ་ཧོ། ཞེས་ནས་ཕུལ། གྲངས་ཅི་རིགས་སོ། །ནི་པདྨ་ཌཱ་ཀི་ནི་བཛྲ་པུཥྤེ་ཁ་མདོག་དང་གཟི་

བརྗིད་ཕུན་སུམ་ཚོགས་པ་སརྦ་པ་ཤཾ་ཀུ་རུ་ཧོ། ཞེས་མེ་ཏོག་ཅི་རིགས་ཕུལ། དེ་ནས་གཏོར་མ་ཟླ་གམ་དེ་འཆང་གིས་བྲན་ནས་བཟུང་བཅོལ་ལ། བྷྲཱུྃ་ལས་ཟངས་ཀྱི་སྣོད་དུ་ཆང་སྣ་ཚོགས་དང་
ལྡན་པའི་གཏོར་མ་བདུད་རྩིའི་རང་བཞིན་དུ་གྱུར། ཨོཾ་སརྦ་པཉྩ་ཨཱཿཧཱུྃ། ནི་པདྨ་ཊཱ་ཀི་ནི་ཨི་དཾ་བ་ལིདྟ་ཁ་ཁ་ཁཱ་ཧི་ཁཱ་ཧི། ཞེས་ལན་གསུམ། ཧཱུྃ་ཧཱུྃ། ནི་ལས་བྱུང་བའི་
དམར་མོ་སྒྲ་སྒྲོག་ནི། འདོད་ཆགས་རྣམ་དག་སོར་རྟོག་ཡེ་ཤེས་སྐུ། །དབང་གི་ལས་མཛད་པདྨ་རྣལ་འབྱོར་མ། །དམར་མོ་ཟངས་མདོག་པདྨ་རིགས་ཀྱི་གཙོ། །
པདྨའི་རིགས་མཚོན་པདྨའི་དབུ་རྒྱན་ཅན། །པདྨ་གྲི་གུག་ཐོད་ཁྲག་ཕྱག་ན་བསྣམས། །འདོད་ཆགས་རྩད་གཅོད་ཉོན་མོངས་ཞལ་དུ་གསོལ། །བཅུ་དྲུག་ལོ་ལོན་ཁ་
ཊཱྃ་གྲུ་མོར་བརྟེན། །གཅེར་བུ་སྐྲ་སྒྲོལ་རུས་པའི་རྒྱན་གྱིས་བརྒྱན། །ཐོད་སྐམ་དབུ་རྒྱན་ཐོད་རློན་དོ་ཤལ་མཛད། །ཞབས་གཉིས་བརྐྱང་བསྐུམ་རོ་ཡི་གདན་ལ་
བཞུགས༑ །པདྨ་ཊཱ་ཀི་ནི་ཡི་སྒྲ་སྦྱིན་ཅིང་། །པདྨ་མཁའ་འགྲོ་དམར་མོ་འབུམ་དང་བཅས། །དམར་མོ་སྒྲ་སྒྲོག་སྐུ་ལ་ཕྱག་འཚལ་བསྟོད། །དམ་རྫ་ས་ཆང་སྣ་ཚོགས་

༄༅། །པའི་གཏོར་མ་དང༌། །འབར་བ་མེ་ཡི་མཆོད་པ་འདི་བཞེས་ལ། ཁམས་གསུམ་སྲིད་གསུམ་སྣང་བ་དབང་དུ་སྡུད། །བཅོལ་བའི་ཕྲིན་ལས་
ཐམས་ཅད་འགྲུབ་པར་མཛོད། །ཅེས་གཏོར་མའི་ཕུད་འབུལ་ལོ། །ཕཊ༔ སྒྲ་སྙན་འགྱུར་དབྱངས་སུ་བརྗོད་དོ། །དེ་ནས་བྱང་ནས་བསྲེག་རྫས་རྣམས་སྣ་ཚོགས་མཐར་ཕྱིན་ཞལ་དུ་འབུལ་སྟེ། ས་ཀརྨ་ཌཱ་ཀི་ནི་བཛྲ་
ཥཱི་བཱ་ཡ་རིགས་རྒྱུད་ཕུན་སུམ་ཚོགས་པ་སརྦ་སིདྡྷི་སྭཱ་ཧཱ། ཤིང་ཐོག་སྣ་ཚོགས་འབུལ། བྱིས་པའི་གདོན་ལ་འདི་མང་དུ་བཅུག །ས་ཀརྨ་ཊཱ་ཀི་ནི་བཛྲ་མ་ལེ་པུཥྚ་ཡེ་ཤེས་རབ་ཕུན་སུམ་
ཚོགས་པ་སརྦ་སིདྡྷི་སྭཱ་ཧཱ། ཞེས་ཐུད་དམ་ཆུར་བའམ་གྲོ་མ་ཕུལ། འདི་དྲག་པོ་གཙོ་ཆེ་ཕྱིར་ཞོ་དང་འོ་མ་མི་རུང་ངོ༌། །ས་ཀརྨ་ཊཱ་ཀི་ནི་བཛྲ་ཝསྡུ་ཡ་རྒྱན་དང་གོས་ཕུན་སུམ་ཚོགས་པ་སརྦ་སིདྡྷི་
སྭཱ་ཧཱ། གོས་དར་སྣ་ཚོགས་འཕུལ། སཀརྨ་ཌཱ་ཀི་ནི་ཏཾ་བུ་ལ་ཡ་བཀྲ་ཤིས་ཕུན་ཚོགས་པ་སརྦ་སིདྡྷི་སྭཱ་ཧཱ། ཅེས་ཇ་ཕུད་ཕུལ། ས་ཀརྨ་ཊཱ་ཀི་ནི་ཨ་པྲ་ཏི་ཧ་ཏ་བཛྲ་ཡ་སྲུང་བ་ཕུན་
སུམ་ཚོགས་པ་སརྦ་སིདྡྷི་སྭཱ་ཧཱ། ཀུ་ཤ་འབུལ་སྟེ་སྲུང་བ་བདེ་རིམ་ལ་འདི་མང་བཅུག །དེ་ནས་གཏོར་མ་ཟུར་གསུམ་དེ་ཁྲག་གིས་བྲན་ནས་བཟུང་བཅུག་ལ། ཨ་ཡིག་ལས་ཐོད་པའི་སྣོད་དུ་ཤ་སྣ་ཚོགས་

པའི་གཏོར་མ་བདུད་བརྩིའི་རང་བཞིན་དུ་གྱུར། ཨོཾ་མཧཱ་མཾ་ས་ཨཱཧཱུྃ། ས་ཀརྨ་ཊཱ་ཀི་ནི་ཨི་དཾ་བྷ་ལིནྟ་ཁ་ཁ་ཁཱ་ཧི་ཁཱ་ཧི། ལན་གསུམ། ཧཱུྃ་ཧཱུྃ། ས་ལས་བྱུང་བའི་སྣ་ཚོགས་
མཐར་ཕྱིན་མ། ཕྲག་མདོག་རྣམ་དག་ནན་ཏན་ཡེ་ཤེས་སྐུ། །དྲག་པོའི་ལས་མཛད་ལས་ཀྱི་རྣལ་འབྱོར་མ། སྔོན་མོ་གཡུ་མདོག་ལས་ཀྱི་རིགས་ཀྱི་གཙོ། །ལས་ཀྱི་
རིགས་མཚོན་རྒྱ་གྲམ་དབུ་རྒྱན་ཅན། །རྒྱ་གྲམ་གྲི་གུག་ཐོད་ཁྲག་ཕྱག་ན་བསྣམས། །ཕྲག་མདོག་རྩད་གཅོད་ཉོན་མོངས་ཞལ་དུ་གསོལ། །བཅུ་དྲུག་ལོ་ལོན་ཁ་ཊཾ་
གྲུ་མོར་བསྟེན། །གཅེར་བུ་སྐྲ་སྒྲོལ་རུས་པའི་རྒྱན་གྱིས་བརྒྱན། །ཐོད་སྐམ་དབུ་རྒྱན་ཐོད་རློན་དོ་ཤལ་མཛད། །ཞབས་གཉིས་བརྐྱང་བསྐུམ་རོ་ཡི་གདན་ལ་
བཞུགས༑ །ཀརྨ་ཌཱ་ཀི་ས་ཡི་སྒྲ་འབྱིན་ཞིང་། །ལས་ཀྱི་མཁའ་འགྲོ་འབུམ་གྱི་འཁོར་དང་བཅས། །སྣ་ཚོགས་མཐར་ཕྱིན་སྐུ་ལ་ཕྱག་འཚལ་བསྟོད། །དམ་རྫས་ཤ་སྣ་
ཚོགས་པའི་གཏོར་མ་དང༌། །འབར་བ་མེ་ཡི་མཆོད་པ་འདི་བཞེས་ལ། །དངོས་གྲུབ་འཕྲིན་ལས་སྣ་ཚོགས་མྱུར་དུ་འགྲུབ། །བཅོལ་བའི་ཕྲིན་ལས་ཐམས་ཅད་

༄༅། །འགྲུབ་པར་མཛོད། །ཅེས་གཏོར་མ་མེར་ཕུལ། ཕཊ༔ སྒྲ་ཆེ་ཆུང་རིང་མཐུང་མང་དུ་བརྗོད་དོ། །དེ་ནས་མེ་ལྷ་འཇིག་རྟེན་པའི་གཏོར་མ་མར་ཁུས་བྲན་ལ་སྦྱིན་བདག་གི་ཐབ་ཀྱི་གཡོན་ངོས་སུ་ཕུལ་
ཀྱག་ལ། བྷྲཱུྃ་རིན་པོ་ཆེའི་སྣོད་དུ་གཏོར་མ་འདོད་པའི་ཡོན་ཏན་ལྔ་དང་ལྡན་པར་གྱུར། ཨོཾ་ཨ་ཀ་རོ་སོགས་ལན་གསུམ། ཨོཾ་ཨགྣི་ཡེ་དེ་ཝ་ཨི་དཾ་བྷ་ལིདྟ་ཁ་ཁ་ཁཱ་ཧི་ཁཱ་ཧི། ལན་
གསུམ༑ ཧཱུྃ་ཚངས་པ་འཇིག་རྟེན་མགོན་གྱི་སྲས། །ཨེ་སྒྲའི་རྒྱལ་པོ་དྲང་སྲོང་མཆོག །འབྱུང་པོ་ཡོངས་ལ་བསྐྱབ་པའི་ཕྱིར། །ཐུགས་རྗེའི་དབང་གི་སྐུ་སྤྲུལ་པའི། །
རིགས་སྔགས་འགྲུབ་པའི་དྲང་སྲོང་མཆོག །ཕྲིན་ལས་འགྲུབ་པའི་མངའ་བདག་ཆེ། །བསྐལ་པའི་མེ་ལྟར་གཟི་བརྗིད་འབར། །མངོན་ཤེས་རྫུ་འཕྲུལ་ཞབས་དང་
ལྡན༑ །ཐབས་ཀྱི་ཐེག་མཆོག་ར་སྐྱེས་ཆིབས། །བསྒྲང་ཕྲེང་འཛིན་ཅིང་རིགས་སྔགས་གསུང༌། །བདུད་རྩི་བདུད་ལྡན་གྷནྡེ་བསྣམས། །ཆོས་ཀྱི་བདུད་རྩིས་ཡོངས་
ལ་བསིལ། །ཉེས་པའི་སྐྱོན་བྲལ་ཚངས་པར་སྤྱོད། །འཇིག་རྟེན་གནས་ཀྱང་མྱང་ངན་འདས། །ཞི་བ་བརྙེས་ཀྱང་ཐུགས་རྗེ་ཆེ། །དེ་ལ་བསྟོད་དེ་ཕྱག་ཀྱང་འཚལ། ། 

འདིར་ཡོན་བདག་སོགས་དེར་ཡོད་པ་ཀུན་རྗེས་ཟློས་བྱེད་བཅུག་ཅིང༌། དམ་རྫས་གཏོར་མ་འདི་བཞེས་ལ། །བདག་ཅག་ཡོན་མཆོད་འཁོར་བཅས་ལ། །ནད་མེད་ཚེ་དང་དབང་ཕྱུག་
དང་༑ །ཞེས་པ་ནས། ཡིད་ལ་འདོད་པ་ཀུན་འགྲུབ་མཛོད། །ཚིག་བཅད་ལན་གསུམ་བརྗོད་ལ་ནང་དུ་ཕུལ། ཕཊ༔ སྒྲ་སྣ་ཚོགས་བརྗོད། དེ་ནས་ནད་པ་རྣམས་གོས་སྤུ་མེད་གྱོན་ལ་མེ་ཐབ་མདུན་དང་གཡས་
གཡོན་དུ་འཁོད། རང་ཉིད་ལག་ཏུ་སྐུད་བམ་མེར་བསྲོས་ནས་བཏག་པ་ཞིག་ཐོག་ལ། ཁྲོས་མ་རིགས་ལྔའི་སྐུ་ལས་མེ་དཔུང་འཕྲོས་པར་བསྒོམ་ཏེ། ད་ཁྱེད་རང་རྣམས་མ་ཡེང་པར་དམིགས་པ་འདི་བཞིན་དུ་
བསྒོམ་མཛོད། དུར་ཁྲོད་མེ་དཔུང་འབར་བའི་ཀློང་དཀྱིལ་ནས། མ་ཡུམ་ཆེན་ཁྲོས་མ་རིགས་ལྔའི་སྐུ་ལ་ཡེ་ཤེས་ལྔ་ཡི་མེ་དཔུང་ཁ་མདོག་ལྔ་འཕྲོས་པའི་རྩེ་མོ་ལ། །
ལས་བྱེད་ཀྱི་མཁའ་འགྲོ་སྨེ་བརྩེགས་ལག་མེ་ཡི་མཚོན་ཆ་སྣ་ཚོགས་ཐོགས་པ་འཕྲོས། མེ་ཞག་བརྒྱབ་པའི་ཚེ་ཁྱེད་རང་རྣམས་ཀྱི་ལུས་ངག་ཡིད་གསུམ་གྱི་ནད་
གདོན་སྡིག་སྒྲིབ་རྐྱེན་ངན་བར་ཆད་དུག་ལྔ་དུག་གསུམ་བཟུང་འཛིན་གྱི་རྣམ་རྟོག་གྲིབ་དང་མི་གཙང་བ། རྣམ་སྨིན་གྱི་ལུས་གདོས་བཅས་དང་བཅས་པ་གཞོབ་

༄༅། །འཐུལ་གྱིས་བསྲེགས། །སེམས་རིག་སྟོང་ཡི་དམ་ཁྲོས་མ་རིགས་ལྔ་དང་དབྱེར་མེད་པར་གྱུར་པའི་མོས་པ་མཛོད་ཅིག །འདི་ཡང་སྲེག་ཐབ་ཡིན་པས་
ལས་ཀྱི་རིགས་ཀྱི་དུར་ཁྲོད་ཆེན་པོ་ནས། །བྱ་གྲུབ་ཡེ་ཤེས་དཔུང་འབར་བ་འདི། །ལན་ཅིག་གནོད་བྱེད་སྟེང་དུ་འཕྲོས། །མེ་ལྕེ་ལྗང་
ཁུས་སྟོང་གསུམ་གང་། །སྣ་ཚོགས་མཐར་ཕྱིན་ཚོགས་ཀྱང་དེ་འདྲ་སྟེ། །ཚངས་པའི་འཇིག་རྟེན་མན་ཆད་དང་། །ས་འོག་ལྟོ་ཕྱེ་ཡན་ཆོད་དུ། །འཕྲིན་ལས་སྣ་ཚོགས་
འགྲུབ་པའི་ལས་མཛོད་ཅིག །རྣལ་འབྱོར་བདག་ལ་ལས་ཀྱི་དངོས་གྲུབ་སྩོལ། །ས་ཀརྨ་ཊཱ་ཀི་ནི་གནོད་བྱེད་ཨུ་ཙ་ཏ་ཡ་ཧཱུྃ་ཕཊ༔ ཅེས་ཕཊ༔ སྒྲ་ཆེན་པོས་མེ་ཞགས་གཅིག་བརྒྱབ།
སྣ་ཚོགས་མཐར་ཕྱིན་བྲན་དང་འཁོར་ལའོ། །དེ་བཞིན་དུ། ཧཱུྃ་ནུབ་ཕྱོགས་པདྨ་རིགས་ཀྱི་དུར་ཁྲོད་ཆེན་པོ་ནས། །སོར་རྟོག་ཡེ་ཤེས་མེ་དཔུང་འབར་བ་འདི། །ལན་གཅིག་གནོད་
བྱེད་སྟེང་དུ་འཕྲོས། །མེ་ལྕེ་དམར་པོས་སྟོང་གསུམ་གང་། །ཡེ་ཤེས་མེ་སྒྲ་འབྲུག་ལྟར་ལྡིར། །སྤྲུལ་པའི་མེ་ལྕེ་གློག་ལྟར་འཁྱུག །ཡང་སྤྲུལ་ཚ་ཚ་སྐར་ལྟར་འཁྱུག །

དམར་མོ་སྒྲ་སྒྲོག་ཚོགས་ཀྱང་དེ་འདྲ་སྟེ། །ཚངས་པའི་འཇིག་རྟེན་མན་ཆད་དང་། །ས་འོག་ལྟོ་འཕྱེ་ཡན་ཆོད་དུ། །ཐམས་ཅད་དབང་དུ་འདུ་བའི་ཕྲིན་ལས་མཛོད། །
རྣལ་འབྱོར་བདག་ལ་དབང་གི་དངོས་གྲུབ་སྩོལ། །ནི་པདྨ་ཊཱ་ཀི་ནི་གནོད་བྱེད་ཨུ་ཙ་ཏ་ཡ་ཧཱུྃ་ཕཊ༔ དམར་མོ་སྒྲ་སྒྲོག་ནད་མེད་ཚང་དཔོན་སོགས་དང་མི་ཀུན་ལ་བརྒྱབ། ཧཱུྃ་ལྷོ་ཕྱོགས་
རིན་ཆེན་རིགས་ཀྱི་དུར་ཁྲོད་ཆེན་མོ་ནས། །མཉམ་ཉིད་ཡེ་ཤེས་མེ་དཔུང་འབར་བ་འདི། །ལན་ཅིག་གནོད་བྱེད་སྟེང་དུ་འཕྲོས། །མེ་ལྕེ་སེར་པོ་སྟོང་གསུམ་གང་། 
ཡེ་ཤེས་མེ་སྒྲ་འབྲུག་ལྟར་ལྡིར། །སྤྲུལ་པའི་མེ་ལྕེ་གློག་ལྟར་འཁྱུག །ཡང་སྤྲུལ་ཚ་ཚ་སྐར་ལྟར་འཁྱུག །སེར་མོ་དོན་གྲུབ་ཚོགས་ཀྱང་དེ་འདྲ་སྟེ། །ཚངས་པའི་འཇིག་
རྟེན་མན་ཆད་དང་། །ས་འོག་ལྟོ་ཕྱེ་ཡན་ཆོད་དུ། །ཚེ་བསོད་རྒྱས་པའི་ལས་མཛོད་ཅིག །རྣལ་འབྱོར་བདག་ལ་རྒྱས་པའི་དངོས་གྲུབ་སྩོལ། །རི་རཏྣ་ཌཱ་ཀི་ནི་གནོད་
བྱེད་ཨུ་ཙ་ཏ་ཡ་ཧཱུྃ་ཕཊཿ འདི་ནད་མེད་ཁྱིམ་བདག་མོ་ལ་བརྒྱབ་བོ། །ཧཱུྃ་ཤར་ཕྱོགས་རྡོ་རྗེ་རིགས་ཀྱི་དུར་ཁྲོད་ཆེན་པོ་ནས། །མེ་ལོང་ཡེ་ཤེས་མེ་དཔུང་འབར་བ་འདི། །ལན་

༄༅།        །གཅིག་གནོད་བྱེད་སྟེང་དུ་འཕྲོས། །མེ་ལྕེ་དཀར་པོས་སྟོང་གསུམ་གང༌། །ཡེ་ཤེས་མེ་སྒྲ་འབྲུག་ལྟར་ལྡིར། །སྤྲུལ་པའི་མེ་ལྕེ་གློག་ལྟར་འཁྱུག ། 
ཡང་སྤྲུལ་ཚ་ཚ་སྐར་ལྟར་འཁྲུག །བདེ་ཆེན་དཀར་མོའི་ཚོགས་ཀྱང་དེ་འདྲ་སྟེ། །ཚངས་པའི་འཇིག་རྟེན་མན་ཆོད་དང་། །ས་འོག་ལྟོ་འཕྱེ་ཡན་ཆོད་དུ། །ནད་གདོན་
སྡིག་སྒྲིབ་ཞི་བའི་ཕྲིན་ལས་མཛོད། །རྣལ་འབྱོར་བདག་ལ་ཞི་བའི་དངོས་གྲུབ་སྩོལ། །ཧ་བཛྲ་ཌཱ་ཀི་ནི་གནོད་བྱེད་ཨུ་ཙ་ཏ་ཡ་ཧཱུྃ་ཕཊ༔ ཞེས་རྒན་རྒོག་དང་གཅོང་ནད་ཅན་བྱིས་པ་
ལའོ༑ །ཧཱུྃ་དབུས་ཕྱོགས་དེ་བཞིན་རིགས་ཀྱི་དུར་ཁྲོད་ཆེན་པོ་ནས། །ཆོས་དབྱིངས་ཡེ་ཤེས་མེ་དཔུང་འབར་བ་འདི། །ལན་ཅིག་གནོད་བྱེད་སྟེང་དུ་འཕྲོས། །མེ་ལྕེ་
མཐིང་ཁས་སྟོང་གསུམ་གང་། །ཡེ་ཤེས་མེ་སྒྲ་འབྲུག་ལྟར་ལྡིར། །སྤྲུལ་པའི་མེ་ལྕེ་གློག་ལྟར་འཁྱུག །ཡང་སྤྲུལ་ཚ་ཚ་སྐར་ལྟར་འཁྱུག ཁྲོས་མ་ནག་མོའི་ཚོགས་ཀྱང་
དེ་འདྲ་སྟེ། །ཚངས་པའི་འཇིག་རྟེན་མན་ཆོད་དང༌། །ས་འོག་ལྟོ་འཕྱེ་ཡན་ཆོད་དུ། །ལུས་གདོན་ཚར་གཅོད་ལས་མཛོད་ཅིག །རྣལ་འབྱོར་བདག་ལ་མཆོག་གི་

དངོས་གྲུབ་སྩོལ། །ཨོཾ་བཛྲ་བྷ་རཱ་ཧཱི་ཀྲོ་ཏི་ཀཱ་ལི་གནོད་བྱེད་ཨུ་ཙ་ཏ་ཡ་ཧཱུྃ་ཕཊ༔ ཅེས་ནད་པ་སོགས་གལ་ཆེ་བ་ལ་བརྒྱབ་ནས། སླར་ཡུ་བ་རིང་པོ་ཅན་དུ་སྦྱིན་བསྲེག་གི་མེ་ཅུང་ཟད་བླུགས་ལ། སུ་རུའམ་
ཤིང་བཤགས་མང་དུ་སྤར་ལ། ཁྱིམ་ཐམས་ཅད་དུ་འགྲོ་གྲབ་བྱས་ལ། མེ་ཡི་མཚམས་གཅོད་པ་ནི། ཧཱུཾ་གཏི་མུག་འཇོམས་པའི་མེ་ནི་སྨུག་ནག་འབར། །ཞེ་སྡང་འཇོམས་པའི་མེ་ནི་མཐིང་ནག་
འབར༑ །ང་རྒྱལ་འཇོམས་པའི་མེ་ནི་སེར་ནག་འབར། །འདོད་ཆགས་འཇོམས་པའི་མེ་ནི་དམར་ནག་འབར། །ཕྲག་དོག་འཇོམས་པའི་མེ་ནི་ལྗང་ནག་འབར། །
སྟེང་ཡང་མེ་ཡི་གུང་ཁང་ལ། །མེ་ཡི་ཐོག་དང་སེར་ཆེན་འབེབས། །འོག་ཀྱང་མེ་ཡི་ས་གཞི་རྡལ། །མེ་ཡི་ཚ་ཚ་སྐར་ལྟར་འཁྱུག །ཕྱོགས་མཚམས་མེ་ཡི་མེ་དཔུང་
འབར༑ ཁྲོ་མོ་སྨེ་བརྩེགས་ཧཱུྃ་ཕཊ་སྒྲོགས། བར་ཆད་འབྱུང་པོ་རྡུལ་དུ་རློག །ནད་འདྲེ་གཅོང་སྲི་རྡུལ་དུ་རློག །ཟ་འདྲེ་ཤི་གཤེད་རྡུལ་དུ་རློག །གོད་འདྲེ་བསེ་རག་
རྡུལ་དུ་རློག །མི་གཙང་ཙོག་གྲིབ་གཞོམ་དུ་བསྲེས། །དམ་གྲིབ་ཡུག་གྲིབ་གཞོབ་ཏུ་བསྲེག །དམ་སྲི་ཆུང་སྲི་གཞོབ་ཏུ་བསྲེག །རྣལ་འབྱོར་བདག་ལ་ཕྲིན་ལས་ཐོག་

༄༅། །མེད་དངོས་གྲུབ་སྩོལ། ཨ་ཧ་རི་ནི་ས། ཨོཾ་གྷ་ར་ཁཾ་ཙིར་ཁཾ་བྷི་མ་ན་སེ་ཨུ་ཙུ་སྨ་ཀྲོ་ཏ་ཧཱུཾ་ཕཊ། གནོད་བྱེད་སརྦ་ཨུ་ཙ་ཏ་ཡ་ཧཱུྃ་ཕཊ། ཅེས་ཁྱིམ་ཀུན་ཏུ་མེ་
ཞགས་བརྒྱབ་ནས། སླ་ངའི་མེ་སྦྱིན་བསྲེག་ནང་དུ་བྱོ། མེ་འགལ་མེ་དུམ་ཡང་མ་ལུས་པར་ཐུབ་ཏུ་བསྡུས་ལ། རང་ཉིད་ཆམས་སམ་མཆོད་གཡོག་ཏུ་ཡོད་དབུ་བརྒྱན་ཌཱ་དྲིལ་དང་བཅས་མེ་ཐབས་བསྐོར་ཞིང་མེ་བྲོ་བརྡུང་བཅུག་ལ། ཧཱུྃ་
དབུས་ཕྱོགས་ལྷུན་འགྲུབ་ས་གཞི་ལ། །བུད་དྷ་རིགས་ཀྱི་བྲོ་བརྡུང་པས། །བྲོ་དཔོན་ཁྲོས་མ་ནག་མོས་བྱས། །བྲོ་བ་སངས་རྒྱས་མཁའ་འགྲོའི་ཚོགས། །དཔའ་བོས་
བྲོ་བརྡུང་ཁྲིགས་སེ་ཁྲིག །དཔའ་མོས་གླུ་ལེན་ཀྱུ་རུ་རུ། །མཁའ་འགྲོའི་མདའ་སྐད་དི་རི་རི། །དཔའ་བོས་ཤུ་གླུ་ཀྱུ་རུ་རུ། །བྲོ་ར་ཟུར་དྲུག་བསྐོར་བ་ནི། །མཆོག་གི་
དངོས་གྲུབ་ཐོབ་པའི་བྲོ། །ཞབས་གཡས་ཡར་ལ་བསྐུམ་པ་ནི། །མཁའ་སྤྱོད་གནས་སུ་འདྲེན་པའི་བྲོ། །ཞབས་གཡོན་མར་ལ་བརྐྱང་བ་ནི། ཁམས་གསུམ་ཟིལ་
གྱིས་གནོན་པའི་བྲོ། །མཆོག་གི་དངོས་གྲུབ་ཐོབ་གྱུར་ཅིག །ཨོཾ་བཛྲ་བྷ་རཱ་ཧི་ཀྲོ་ཏི་ཀ་ལི་ཛྙཱ་ན་སིདྡྷི་སྭཱ་ཧཱ། ཧཱུྃ་ཤར་ཕྱོགས་ཞི་བའི་ས་གཞི་ལ། །རྡོ་རྗེ་རིགས་ཀྱི་བྲོ་

བརྡུང་པས། །བྲོ་དཔོན་བདེ་ཆེན་དཀར་མོས་བྱས། །བྲོ་པ་རྡོ་རྗེ་མཁའ་འགྲོའི་ཚོགས། །དཔའ་བོས་བྲོ་བརྡུང་འཁྲིགས་སེ་ཁྲིག །དཔའ་མོས་གླུ་ལེན་ཀྱུ་རུ་རུ། །
མཁའ་འགྲོའི་བརྡ་སྐད་དི་རི་རི། །དཔའ་བོས་བཤད་གྲྭ་ཀྱུ་རུ་རུ། །བྲོ་ར་ཟླམ་པོས་སྐོར་བ་ནི། །ཞི་བའི་ཕྲིན་ལས་འགྲུབ་པའི་བྲོ། །ཞབས་གཡས་ཡར་ལ་བསྐུམ་པ་
ནི༑ །མཐོ་རིས་མཐར་ལམ་བྱེད་པའི་བྲོ། །ཞབས་གཡོན་མར་ལ་བརྐྱང་བ་ནི། །ངན་སོང་རྡོག་པས་གནོན་པའི་བྲོ། །ནད་གདོན་སྡིག་སྒྲིབ་ཞི་གྱུར་ཅིག །ཧ་བཛྲ་ཌཱ་
ཀི་ནི་ཤིནྟཾ་ཀུ་རུ་ཡེ་སྭཱ་ཧཱ། ཧཱུྃ་ལྷོ་ཕྱོགས་རྒྱས་པའི་ས་གཞི་ལ། །རིན་ཆེན་རིགས་ཀྱི་བྲོ་བརྡུང་བས། །བྲོ་དཔོན་སེར་མོ་དོན་གྲུབ་བྱས། །བྲོ་པ་རིན་ཆེན་མཁའ་འགྲོའི་
ཚོགས༑ །དཔའ་བོས་བྲོ་རྡུང་ཁྲིགས་སེ་ཁྲིག །དཔའ་མོས་གླུ་ལེན་ཀྱུ་རུ་རུ། །མཁའ་འགྲོའི་བརྡ་སྐད་དི་རི་རི། །དཔའ་བོས་བཤུ་གླུ་ཀྱུ་རུ་རུ། །བྲོ་ར་གྲུ་བཞི་བསྐོར་
བ་ནི། །རྒྱས་པའི་ཕྲིན་ལས་འགྲུབ་པའི་བྲོ། །ཞབས་གཡས་ཡར་ལ་བསྐུམ་པ་ནི། །ཚེ་བསོད་ཡར་ལ་བསྐྱེད་པའི་བྲོ། །ཞབ་གཡོན་མར་ལ་བརྐྱང་བ་ནི། །གོད་འདྲེ་

༄༅།      །རྡོག་པས་གནོན་པའི་བྲོ། །ཚེ་དང་བསོད་ནམས་རྒྱས་གྱུར་ཅིག །རི་རཏྣ་ཌཱ་ཀི་ནི་པུཥྚིཾ་ཀུ་རུ་ཡེ་སྭཱ་ཧཱ། ཧཱུྃ་ནུབ་ཕྱོགས་དབང་གི་ས་གཞི་ལ། །
པདྨ་རིགས་ཀྱི་བྲོ་བརྡུང་བས། །བྲོ་དཔོན་དམར་མོ་སྒྲ་སྒྲོག་བྱས། །བྲོ་པ་པདྨ་མཁའ་འགྲོའི་ཚོགས། །དཔའ་བོས་བྲོ་རྡུང་ཁྲིགས་སེ་ཁྲིག །དཔའ་མོས་གླུ་ལེན་ཀྱུ་རུ་
རུ༑ །མཁའ་འགྲོའི་བརྡ་སྐད་དི་རི་རི། །དཔའ་བོས་བཤུད་གླུ་ཀྱུ་རུ་རུ། །བྲོ་ར་ཟླ་གམ་བསྐོར་བ་ནི། །དབང་གི་ཕྲིན་ལས་འགྲུབ་པའི་བྲོ། །ཞབས་གཡོས་ཡར་ལ་
བསྐུམ་པ་ནི། སྣང་སྲིད་དབང་དུ་འདུས་པའི་བྲོ། །ཞབས་གཡོན་མར་ལ་བརྐྱང་བ་ནི། །བྱུར་འདྲེ་རྡོག་པས་གནོན་པའི་བྲོ། ཁམས་གསུམ་དབང་དུ་འདུས་གྱུར་
ཅིག ༑ནི་པདྨ་ཌཱ་ཀི་ནི་པ་ཤཾ་ཀུ་རུ་ཡེ་སྭཱ་ཧཱ། ཧཱུྃ་བྱང་ཕྱོགས་དྲག་པོའི་ས་གཞི་ལ། །ཀརྨ་རིགས་ཀྱི་བྲོ་བརྡུང་པས། །བྲོ་དཔོན་སྣ་ཚོགས་མཐར་ཕྱིན་བྱས། །བྲོ་བ་
ལས་ཀྱི་མཁའ་འགྲོའི་ཚོགས། །དཔའ་བོས་བྲོ་བརྡུང་ཁྲིགས་སེ་ཁྲིག །དཔའ་མོས་གླུ་ལེན་ཀྱུ་རུ་རུ། །མཁའ་འགྲོའི་བརྡ་སྐད་དི་རི་རི། །དཔའ་བོ་བཤུད་གླུ་ཀྱུ་རུ་

རུ༑ །བྲོ་ར་གྲུ་གསུམ་བསྐོར་བ་ནི། །དྲག་པོའི་ཕྲིན་ལས་འགྲུབ་པའི་བྲོ། །ཞབས་གཡས་ཡར་ལ་བསྐུམ་པ་ནི། །རྣམ་ཤེས་དབྱིངས་སུ་འདྲེན་པའི་བྲོ། །ཞབས་
གཡོན་མར་ལ་བརྐྱང་བ་ནི། །དམ་སྲི་རྡོག་པས་གནོན་པའི་བྲོ། །དགྲ་བགེགས་དམ་སྲི་ཚར་ཆོད་ཅིག །ས་ཀརྨ་ལ་ཌཱ་ཀི་ནི་མཱ་ར་ཡ་ཧཱུྃ་ཕཊ༔ ཅེས་བྲོ་བརྡུང་། དེ་ནས་མེ་ལྷའི་
གཏོར་མའི་ལྷག་མ་ལ། རྒྱས་པའི་མེ་ལྷའི་གཏོར་མ་དང་འཇིག་རྟེན་མེ་ལྷའི་གཏོར་མ་ཕྱི་རྒྱབ་མི་ལ་མི་སྦྱིན། དབང་གི་མེ་ལྷའི་གཏོར་མ་དང་། དྲག་པོའི་མེ་ལྷའི་གཏོར་མ་སོགས་གཞན་ཐམས་ཅད་ཚོགས་བྱས་ནས། །ཚོགས་དུམ་རེ་དང་
མཉམ་དུ་ཐམས་ཅད་ལ་སྤེལ་ནས་རང་ཡང་བཟུང་སྟེ། ནས་ཐོར་ཞིང་བཀྲ་ཤིས་བརྗོད་དོ། །བླ་མ་རྣམས་ཀྱིས་ལེག་བྱིན་པའི། །རྟག་ཏུ་ཡེ་ཤེས་ཐུགས་རྗེ་ཡིས། །གཟིགས་ཤིང་ཆོས་སྐུར་ངོ་
སྤྱོད་པའི། །བྱིན་བརླབས་མཆོག་གི་བཀྲ་ཤིས་ཤོག ཁྲོས་མ་ནག་མོས་ལེགས་འབྱིན་པའི། །གསང་སྔགས་མཆོག་གི་ཆོ་ག་ལ། །ལུས་ངག་ཡིད་གསུམ་མཐུ་གྲུབ་
པའི༑ །དངོས་གྲུབ་མཆོག་གི་བཀྲ་ཤིས་ཤོག །བདེ་ཆེན་དཀར་མོས་ལེགས་བྱིན་པའི། །སེམས་ཉིད་འོད་གསལ་འདུས་མ་བྱས། །གཉིས་མེད་དཔེ་བྲལ་དོན་

༄༅། །རྟོགས་པའི། །ཕྱག་རྒྱ་ཆེན་པོའི་བཀྲ་ཤིས་ཤོག །སེར་མོ་དོན་འགྲུབ་ལེགས་བྱིན་པའི། །ཡོན་ཏན་དཔག་ཏུ་མེད་པས་བརྒྱན། །ནད་དང་གདོན་
ལས་ཐར་བ་ཡི། །བསམ་པ་འགྲུབ་པའི་བཀྲ་ཤིས་ཤོག །དམར་མོ་སྒྲ་སྒྲོགས་ལེག་བྱིན་པའི། །ཐབས་དང་ཤེས་རབ་གཉིས་མེད་སྦྱོར། །བདེ་ཆེན་ཡེ་ཤེས་ཐབས་
ཀྱི་མཆོག །གསང་བ་ཤེས་རབ་བཀྲ་ཤིས་ཤོག །སྣ་ཚོགས་མཐར་ཕྱིན་ལེག་བྱིན་པའི། །རྣལ་འབྱོར་དམ་ཚིག་ལྡན་པ་ལ། །ཞི་དང་རྒྱས་ལ་སོགས་པ་ཡི། །ལས་
རྣམ་འགྲུབ་པའི་བཀྲ་ཤིས་ཤོག །བསོད་ནམས་རི་བོ་བཞིན་དུ་བརྟན་པ་དང༌། ཞེས་སོགས་བཀྲ་ཤིས་མཁའ་འགྲོ་རྣམས་ཀྱིས་ཡང་བརྗོད་པར་བསམ་ཏེ། དངོས་གྲུབ་ལེན་མཆོག་བཀྲ་ཤིས་གཉིས་
ཀའོ༑ །དེ་ནས་རྗེས་མཆོག །ཨ་ཧ་རི་ནི་ས་ཨཀྵེ་ཡེ། ཨརྒྷཾ་ནས། ཤབྷ་པྲ་ཏིཙྪསྭཱ་ཧཱ། ཞེས་ཚར་གང་འགྲུབ་བརྗོད་ཅིང་བསྲེག་རྫས་ལྷག་མ་ཐམས་ཅད་མེ་ནང་དུ་བཏབ་ལ། དཔལ་ལྡན་རྡོ་རྗེ་མཁའ་
འགྲོ་མ། །མཁའ་འགྲོ་མ་ཡིས་འཁོར་ལོ་སྒྱུར། །ཡེ་ཤེས་ལྔ་དང་སྐུ་གསུང་ཐུགས། །འགྲོ་བ་སྐྱོབ་ལ་ཕྱག་འཚལ་བསྟོད། །འཇིག་རྟེན་དབང་ཕྱུག་ཚངས་དབང་

མགོན་གྱི་སྲས། །མེ་ལྷའི་རྒྱལ་པོ་ཌཱཀྐིས་དབང་བསྐུར་བ། །ཤེས་རབ་མཆོག་གི་ཉོན་མོངས་ཐམས་ཅད་བསྲེག །འཛིན་བྱེད་མེ་ལྷ་ཉིད་ལ་རྣམ་པར་འདུད། །ཨོཾ་མ་
འབྱོར་པ་དང་སོགས། ཨོ་བཛྲ་སྭ་ཏ་ས་མ་ཡ་སོགས་ཡིག་བརྒྱ་བརྗོད། ཨོ་ཁྱེད་ཀྱི་སེམས་ཅན་དོན་ཀུན་མཛོད་སོགས། མེ་ལྷ་ཡེ་ཤེས་པ་ཁྲོས་མ་ལྟ་ལྟ་ཨུ་རྒྱན་གྱི་གནས་སུ་
གཤེགས༔ འཇིག་རྟེན་མེ་ལྷ་ཤར་ལྷོའི་མཚམས་སུ་གཤེགས་པར་གྱུར། ཨ་ཧ་རི་ནི་ས་ཨགྣེ་ཡེ་བཛྲ་མུཿ དམ་ཚིག་པའི་མཁའ་འགྲོ་ལྔ་བདག་ཉིད་ལ་ཐིམ། མེ་ལྷ་
དམ་ཚིག་པ་མེ་འབར་བའི་རང་བཞིན་དུ་གྱུར། དགེ་བ་འདི་ཡི་མྱུར་དུ་བདག །ཆོས་སྐུ་ཡུམ་ཆེན་གྲུབ་གྱུར་ནས། །འགྲོ་བ་གཅིག་ཀྱང་མ་ལུས་པ། །དེ་ཡི་ས་ལ་
འགོད་པར་ཤོག །ཅེས་བརྗོད། སྟོང་ཉིད་ཀྱིས་རྒྱས་བཏབ། ཚོགས་ཀྱི་ལྷག་མ་འབུལ། གཏོར་འབུལ་མན་ཆད་གཞུང་ལྟར་བྱའོ། །འདི་གཅོད་ཚོགས་ཕག་ཁྲོས་གུ་དྲག་གང་ལའང་སྦྱར་ཀྱང༌། ཚོགས་མཐོན་ནས་ཚོགས་མ་སྤེལ་བ་
ལ་བྱའོ། །གཅོད་ཚོགས་དང་ལུས་སྦྱིན་ལ་སྦྱར་ན་གཅོད་ལུགས་ཡིན་པས་ལྔ་སེར་དང་མཁའ་འགྲོ་རྒྱུ་ལྡོག་སོགས་རྩི་མི་དགོས། ཕག་ཁྲོས་གུ་དྲག་ལ་སྦྱར་ན་སྔགས་ལུགས་ཡིན་པས་རྩི་དགོས། ཕག་མོ་གུ་དྲག་སོགས་ལ་སྦྱར་ན་རང་ཉིད་

༄༅། །གནས་གྱུར་ནས་སྐད་ཅིག་ལ་ཁྲོས་མར་བསྐྱེད་ལ་བྱའོ། །གུ་དྲག་གི་ཡུམ་ཁྲོས་མ་ཡིན། འཁོར་ལྷ་ཡང་ཡིན། ཌཱ་ཀི་ཡོན་ཏན་བསྒྲུབ་པ་ཡང་དོན་ལ་གཅིག་པས་གུ་དྲག་གི་ལས་མཐའ་ལ་སྦྱར་རུང་བའོ། །གཙོ་ཆེར་ལྷ་ལྔ་
འདི་ངོ་མོ་ལུགས་ཡིན་པས་གཅོད་ལུགས་རང་བཞིན་ནོ། །ཨེ་མ་གཅོད་ལུགས་མེ་མཆོད་འདི་ཉིད་གྲགས་ཆེ་ཡང་། །ཡིག་ཆ་རྣམས་ལ་ཧ་ཅང་གསལ་ཁ་མེད། །ཕྱོགས་མགོ་རེ་ཙམ་གསུང་པ་ལག་ལེན་དཀའ། །སྔོན་གྱི་བླ་མ་དམ་པའི་
གསུང་རྣམས་ཀྱང་། །རྒྱུད་ཚིག་རྡོ་རྗེའི་གསུང་རྣམས་གོ་བར་བཀའ། །མཁས་དང་མི་མཁས་བླ་མ་འགའ་རེ་ཡིས། །ཟིན་བྲིས་མཛད་ཀྱང་ཕལ་ཆེར་ཆ་མ་ཚང་། །གཞན་ནས་སབ་དགོས་མང་བས་འགྲིག་མི་ཐུབ། །ལ་ལས་མེ་མཆོད་དང་ནི་
སྦྱིན་བསྲེག་གཉིས། །གསར་རྙིང་སྐད་དོད་ཡིན་པར་མ་རྟོགས་ནས། །སྦྱིན་བསྲེག་རྣམ་དབྱེ་མེད་པར་མེ་མཆོད་བྱེད། །ལ་ལས་ཉང་གི་གཏེར་མའི་སྦྱིན་བསྲེག་དེ། །གཅོད་ལ་ཁ་འགེབས་གཅོད་དང་ཡེ་མ་མཐུན། །གཅོད་ལུགས་སོར་
བཞག་མེ་མཆོད་ཤེས་པ་དཀོན། །དེ་ཕྱིར་མ་འོངས་འགྲོ་ལ་ཕན་སེམས་ཀྱི། །རཱ་གའི་མིང་ཅན་བདག་གིས་བལྟས་མཆོག་བཀོད། །ཕྱི་རབ་གཅོད་ལ་མོས་པའི་ཉམས་ཆུང་ལ། །བདག་གིས་བཀའ་དྲིན་ཆེན་པོ་བཞག་ཡོད་པས། །ཡིད་བཞིན་
ནོར་ལྟར་གུས་པས་སྤྱི་བོར་ལོང་། །བརྒྱུད་གཞུང་མན་ངག་དུ་མའི་བཅུད་ཡིན་པས། །རང་བཟོས་ཡིན་སྙམ་ལོག་ལྟ་མ་བསྒོམ་ལ། །ཟབ་དང་མི་ཟབ་ཉམས་སུ་ལོངས་ལ་ལྟོས། །ལེགས་དང་མི་ལེགས་ཕྱག་ལེན་གྱིས་ལ་ལྟོས། །འདི་བྲིས་

གལ་ཏེ་ཉེས་པ་མཆིས་སྲིད་ན། ཁྲོས་མ་ལྷ་ལྔ་མ་ཡི་ལྷ་ལ་བཤགས། །དགེ་བས་འགྲོ་བའི་དུག་ལྔ་ཀུན་བསྲེག་ནས། །ཡེ་ཤེས་ལྔ་ཡི་མེ་དཔུང་རྒྱས་པར་ཤོག།    །།སརྦ་མངྒ་ལཾ།། །།

༄༅། །སླར་སྨྲས་པ། སྟོན་པ་བདེ་བར་གཤེགས་པ་ཐབས་མཁས་ལ་ཐུགས་རྗེ་ཆེན་པོ་དང་ལྡན་པ་འདི་ཉིད་ཀྱིས་ལྷོ་རྒྱལ་འཛམ་བུ་གླིང་དུ་གདུལ་བྱའི་ཁམས་དབང་དང་མཐུན་པར་ཆོས་ཀྱི་འཁོར་ལོ་རིམ་པ་གསུམ་དུ་བསྐོར་
ཅིང་ཉོན་མོང་པ་བརྒྱད་ཁྲི་བཞི་སྟོང་གི་གཉེན་པོ་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་དུ་གསུང་པ་ཐམས་ཅད་མདོར་བསྡུ་ན་ལུང་རྟོག་གཉིས་ཀྱི་བསྟན་པ་འདི་ཉིད་ཡིན་ལ། དེ་ཡང་དབྱིག་གཉེན་གྱི་ཞལ་སྔ་ནས། སྟོན་པའི་དམ་ཆོས་རྣམ་
གཉིས་སྟེ། །ལུང་དང་རྟོག་པའི་བདག་ཉིད་ཅན། །དེ་འཛིན་བྱེད་དང་སྨྲ་བྱེད་པ། །སྒྲུབ་པར་བྱེད་པ་ཁོ་ནའོ། །ཞེས་གསུང་པ་བཞིན། ལུང་སྡེ་སྣོད་གསུམ་དང་རྟོག་པ་བསླབ་པ་གསུམ་གྱི་བསྟན་པ་རིན་པོ་ཆེ་འདི་ཉིད་འཛིན་སྐྱོང་སྤེལ་
གསུམ་བྱེད་པ་ལ་མི་བརྗེད་པའི་གཟུང་ལྟ་བུའི་ཚུལ་དུ་བཞུགས་པ་གསུང་རབ་རིན་པོ་ཆེ་འདི་ཉིད་ཡིན་ལ། དེ་ཡང་བོད་གངས་ཅན་གྱི་ལྗོངས་སུ་སྒྲུབ་བརྒྱུད་ཤིང་རྟ་ཆེན་པོ་བརྒྱད་ཀྱི་ཡ་གྱལ་ཞི་བྱེད་གཅོད་ཀྱི་གདམས་པ་ཞེས་ཡོངས་སུ་
གྲགས་པ་ཀུ་སུ་ལའི་ཚོགས་བསགས་འདི་ཉིད་མདོ་དབུས་ཁམས་གསུམ་དུ་དར་ཞིང་རྒྱས་ཀྱང་རེ་ཞིག་ནག་ཕྱོགས་ཀླ་ཀློའི་དཔུང་གིས་མིང་གི་ལྷག་མ་ཙམ་དུ་གྱུར་པ་ལས་གསུང་རབ་ཉམས་པ་སླར་གསོ་དང་མི་ཉམས་པ་གོང་འཕེལ་དུ་
གཏོང་ཞིང་བསྟན་པ་དང་སེམས་ཅན་ལ་ལྷག་བསམ་དཀར་པོ་སྙིང་ལ་བཅང་བའི་སྐྱེས་ཐེག་ཆེན་བྱང་ཆུབ་ཆོས་གླིང་དུ་ཆོས་སྒོར་ཞུགས་པའི་གྲྭ་བསོད་ནམས་སྟོབས་ལྡན་གཙོ་བོར་གྱུར་པ་རཏྣ་གླིང་པའི་དཔེ་རྙིང་བསྡུ་བསྒྲིགས་ཁང་གི་དཀའ་

བརྩོན་ཆེན་པོས་འོག རྩིས་འཕྲུལ་ནང་དུ་ཡི་གེ་བཅུག་པ་པོ་དད་བརྩོན་འཕགས་ནོར་ལྡན་པ་བཙུན་མ་ཤེས་རབ་སྒྲོལ་མ། ཞུ་དག་དང་པོད་བསྒྲིགས་པ་པོ་དྭེ་ཚེ་དབང་རྣམས་ཀྱིས་ཡོངས་སུ་གྲུབ་པའི་དགེ་རྩ་ཆེན་པོ་འདིས། སྤྱིར་སངས་
རྒྱས་ཀྱི་བསྟན་པ་དར་ཞིང་རྒྱས་ལ་ཡུན་རིང་དུ་གནས་པ་དང་། དགོས་སུ་མཁའ་ཁྱབ་སེམས་ཅན་ཐམས་ཅད་གནས་སྐབས་ནད་མུག་འཁྲུག་རྩོད་ཐ་དག་ཞི་ཞིང་བདེ་སྐྱིད་ཀྱི་དཔལ་ལ་ལོངས་སྤྱོད་པ་དང༌། མཐར་ཐུག་སངས་རྒྱས་ཀྱི་གོ་
འཕང་རིན་པོ་ཆེ་ཐོབ་པའི་རྒྱུ་གྱུར་ཅིག། སརྦ་མངྒ་ལཾ།། །། །

ཡི་གེ་ཉི་ཤུ་རྩ་དྲུག་པ་འདི་དཔེ་ཆའི་ནང་དུ་བཞག་ན་དཔེ་ཆ་དེ་ཅི་འདྲར་
བགོམས་ཀྱང་ཉེས་པ་མི་འབྱུང་བར་འཇམ་དཔལ་རྩ་རྒྱུད་ལས་གསུང་སོ།།
